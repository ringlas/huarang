ВЪРДЖИЛ ДРИЙМЪНД 
 
 
ДЪГАТА 
СРЕЩУ 
АДА 
 
 
МЕГА 
1998  НЯКОЛКО ДУМИ ОТ АВТОРА 
 
 
 
 – 
 П - й ф 
 О ! 
О 
 
 : 
 В 
В В ф – 
 
 ( - ) 
 
 й- 
 В З 
 Ч ф 
Ж В ? 
В ( ) 
З ю 
 М ( !!!) - 
 ю ю 
В й ? 
 В 
 В ! 
 Ч й 
 ! 
С обич: ВЪРДЖ "ВОДОПАДЪТ" ДОСЕГА 
 
"ВОДОПАДЪТ НА ДЪГАТА – 1": Долината на Дъгата, някога щастливо и 
спокойно място, от дълги години е център на междуплеменни разпри. Злият магьосник 
Зарар насъсква живеещите в Долината народи един срещу друг, за да прикрие факта, че 
самият той е откраднал Първия край на Дъгата и се възползва от Силата му. 
Тролът Минемак прави опит да извика духа на принц Арикс Астракс, когото да 
изпрати да убие краля на елфите – Минемак мисли, че този елф е причина за всичко. Тъй 
като в Долината магиите напоследък не се получават, вместо духа-демон на принца се 
появяваш ти... 
Минемак все пак те изпраща на поход заедно със сина си Инемак. Още в началото на 
пътешествието обаче срещате едно джудже, след битка с което сте заловени и доставени в 
изоставения замък на хората, където магьосникът Милмар ти разкрива зловещата истина 
за Зарар. Твоята задача е да обиколиш другите четири народа и да убедиш маговете им да 
застанат на страната на Милмар в тежката битка... 
Благодарение на някои магически хитрости ти успяваш... За нещастие Зарар точно 
по това време прави опит с армия зомбита да завземе човешката крепост, Милмар е тежко 
ранен, а неговата храненица Колин – отвлечена. С последната си магия спасяваш 
Милмар... а той от своя страна те изпраща в реалния свят, за да си починеш, докато 
петимата магьосници подготвят нападението над замъка на Зарар. 
Подробности – във "Водопада на дъгата – 1". 
"ВОДОПАДЪТ НА ДЪГАТА – 2: В ДВАТА КРАЯ НА ДЪГАТА": Отново си 
призован от магьосниците, за да проникнеш в замъка на Зарар, да преминеш през 
лабиринта на Сирст, да се сдобиеш с Втория край на Дъгата и след това естествено да 
освободиш Колин и да се биеш със злия магьосник... 
След като попадаш в замъка и тръгваш по коридора, който трябва да те отведе в 
покоите на Зарар, ти "пропадаш" в лабиринта на Сирст – това всъщност е самата 
магическа Дъга, която бди над Долината. Озоваваш се в началото на Пътя на Дъгата, 
който пресича всеки от седемте цвята... 
В Червения цвят срещаш Нещастника – бивш магьосник, превърнат от Сирст в 
каменна статуя. Нещастникът е оракул и прави за теб предвиждане, според което, за да 
намериш Втория край, трябва да се сдобиеш с кафеварка, чаша за кафе и кафе – и 
естествено да си свариш от тази напитка и да пиеш от нея. 
Най-интересната ти "находка" в Оранжевия цвят е схватката с един динозавър, 
благодарение на която се сдобиваш със зъб от динозавър. 
В Жълтия цвят се натъкваш на пирамидата на Ропт и едва успяваш да избягаш от 
сфинксовете, които я пазят. В Жълтото се запознаваш и с Веселите канибали, при които 
всъщност се намира търсената от теб кафеварка. 
В Зеления цвят е замъкът на граф Жермен дьо Дракьо – зловещ вампир, след 
убийството на когото получаваш и златната чаша за кафе. 
В Синия цвят пък откриваш Мидения град, по улиците на който се сражаваш с 
чудовищна мандагадуга... Книгата приключва с победата ти над нея. 
Подробности – Във "В двата края на дъгата". 
"ВОДОПАДЪТ НА ДЪГАТА – 3: ПРИНЦЪТ-ГЕРОЙ": За трети път си в света на 
Дъгата, като приключението ти продължава оттам, откъдето свърши – в Мидения град. Ти 
се качваш на кораб, който да те превози през морето на Циановия цвят, но е нападнат от 
пирати и ти попадаш в плен на странния елф-декър Безар, който има нареждане от 
неизвестна личност на име Тъмния да те ликвидира чрез специален магически ритуал. По-
скоро чрез злощастна за него случайност, отколкото чрез късмет, успяваш да му избягаш. 
С помощта на Русалките достигаш успешно до остров Уахиро-инка, където се 
произвежда кафе. "Пътьом" се натъкваш на ловци на роби, но кметът на градчето Уахиро те спасява. С една дума, без повече премеждия достигаш до Лилавия цвят и Кхартум. 
Кхартум е псевдоарабски град с безспорно интересен пазар, но това, заради което 
всъщност го споменавам, е Черната стража – две статуи, за които се говори, че ако бил 
намерен ключът за тях, щели да оживеят и да се превърнат в защитници на Дъгата... 
В Лилавия цвят най-сетне откриваш и Щастливеца, при когото живее духът на 
истинския Арикс Астракс. Щастливецът осъществява магия, благодарение на която ти и 
той се сливате в едно – в Принца-герой. 
Отново Щастливецът е този, който ти помага да извършиш кафената церемония, а 
след като си отпил и глътка магическо кафе от златната си чаша, вече си в състояние да 
продължиш към последния обект на Дъгата – странния град Бътчървил. 
Бътчървил всъщност е (умри на място!) виртуална компютърна игра, която по неясен 
начин Сирст е вплел в древните си планове. Там на косъм избягваш смъртта, дебнеща те в 
дулата на бластерите на тролите-помощници на Безар (който също произхожда от 
Бътчървил), а освен това се запознаваш с Ябълката Поли, Сърдитият спусък Джеф и 
елфът-декър Ар. Заедно с тях осъществяваш невероятното на пръв поглед нападение над 
компанията "Мивенди", която охранява Втория край на дъгата. И четиримата с Поли, 
Джеф и Ар тъкмо се наканвате да празнувате, когато... 
Когато се озоваваш отново в двореца на Милмар и изумен научаваш, че цялата тази 
история в Дъгата е била само сън – рицарят, с когото си се бил при пристигането ти при 
Зарар, те е ранил и ти си си въобразил всички следващи събития... 
Повече подробности – в "Принцът-герой". 
 
АКО СИ ИГРАЛ "ПРИНЦЪТ-ГЕРОЙ": 
Чисто и просто препиши в дневника враговете и приятелите, както и кодовите си 
думи. Препиши също и точките си за способности. Предметите няма да ти трябват, ще 
разбереш защо. Ха-ха, каква подигравка – толкова щателно да си събирал парченца от 
тухли, разни картини и други боклуци, а накрая... Добре де, от мен да мине: запази си все 
пак стария дневник от "само предмети". Може пък и да ти потрябва по някое време! 
 
АКО НЕ СИ ИГРАЛ "ПРИНЦЪТ-ГЕРОЙ": 
С нищо не мога да ти помогна. Да речем, че започваш от полупривилегировано 
положение: в Дъгата си нямаш нито врагове, нито приятели. В много от случаите това е 
възможно. Когато не е, най-добре хвърляй зарче – четно число значи приятел, нечетно – 
враг. Или пък, ако обичаш по-трудните игри, автоматично приемай в такива ситуации 
срещнатото същество за враг... Както решиш. 
 
 
ПРАВИЛА НА ИГРАТА 
 
Това е четвъртата част от една доста разтеглила се, но надявам се, все още нескучна 
сага, в която герой, за разлика от останалите книги-игри, си ЛИЧНО ТИ и никой друг. 
Наричам "Водопада" симулационна игра, защото той е експеримент в областта на 
доближаването на книгите-игри до компютърните игри – опит да се приложат горе-долу 
същата свобода на движение и използване на придобитите предмети, каквито има в игрите 
тип "Куест". Преведено на нормален език, това означава, че в компютърните "куестове" 
можеш да ходиш, където си искаш – и да преживяваш различни неща на едно и също 
място, можеш също и да ползваш по всяко време всичките си вещи... 
Досега във "Водопадите" прилагах така наречените СИТУАЦИИ – в тази книга те 
няма да ти трябват. Но пък тук ще откриеш нещо като мрежови карти, по които да се води 
играта... и ще можеш да правиш магии като истински магьосник! Успех в битката срещу Зарар! 
ДОПЪЛНИТЕЛНО УТОЧНЕНИЕ: Още преди да започна втората част на 
"Водопада", в редакцията доста умувахме относно Цветовете на Дъгата. Работата е там, че 
в българския език няма две отделни думи за тъмно- и светлосиньо. Безспорно можеше да 
оставим положението така: Светлосиния и Тъмносиния Цвят... Обаче някак си не ми идва 
на устата да го произнасям. Затова стигнахме до приложеното в тази книга решение – 
светлосиният цвят е просто Син, а за тъмносиния използвам английското му название 
Циан (което ще рече точно тъмно, морскосиньо). Моля за извинение за тази игра на думи, 
но така ни беше най-удобно. 
 
ПРОЛОГ 
 
Изчиташ нетърпеливо указанията (или поне по-голямата част от тях), разгръщаш на 
тази страница, преизпълнен с очакване както предишните пъти да се озовеш в крепостта 
Астракс... 
И нищо не ти се случва. 
Оставям на твоето въображение да прецениш дали отчаяно ще изкрещиш "Милмар! 
Тенкес! Лавокан! Инемак! Къде сте?" или радостно ще се разподскачаш: "Ура, този път ми 
се размина! Ще си чета за приключения, вместо да участвам в тях!" За мен това е без 
значение. 
Това, което всъщност си очаквал, се случва едва тук, четири-пет реда по-долу. А 
именно, внезапно пред очите ти пада мрак, остра болка те разкъсва на части, имаш лошото 
усещане, че падаш и се премяташ... 
И тежко се стоварваш на земята. Ммм, да, не може да се отрече, че Милмар нито 
веднъж не е успял да те приземи както трябва! 
– Падна ми най-сетне! – прозвучава нечий глас досами ухото ти. 
Странно защо не се сещаш някой твой познат в Дъгата да говори по такъв начин? 
Поглеждаш встрани. Още по-странно. Не се намираш в някое познато ти помещение 
или нещо от този род – всъщност лежиш на твърдия и студен под на грамадна, сумрачна 
зала, облицована с тъмен мрамор. Нещо повече (познат ти от първия "Водопад" елемент), 
намираш се в центъра на начертана с червено пентаграма, по ъглите на която горят свещи. 
– Падна ми! – повтаря гласът. 
Този път поглеждаш в неговата посока. Строен, все още младеещ мъж с леко 
посребрени слепоочия и зловещо изражение е седнал на масивен трон, поставен досами 
пентаграмата ти. 
Едва ли може да има съмнения кой е той – самият Зарар, лично, разбира се! 
– Здрасти! – казваш му иронично. – И добър ден! 
– За теб няма да е добър! – уведомява те той. – Е, лъжепринце, най-сетне ще си 
оправим сметките с теб! 
– Доста пъти се опитваше да ги оправяш! – опитваш се да бъдеш смел. – И Безар 
беше твое изчадие, нали? И цялата компания "Мивенди"... 
– Този път всичко е насериозно! – Зарар се ухилва ужасяващо. – Ей сегинка ще те 
препарирам! 
Я да видим сега, вярваш ли, че церемонията по сливането ти с Арикс Астракс е била 
реалност (доколкото може да се говори за реалност в нереален свят като този) или, както 
твърдят Милмар и приятелите ти, само си я сънувал? 
В първия случай (ти СИ Принцът-герой), играта започва на 1, а във втория случай 
(ти НЕ СИ нищо), тя свършва на 10. 
 1 
 
Дълбоко в мозъка ти се размърдва духът на истинския принц на хората (кой каза, че 
само си сънувал предишните две книги!) и от гърлото ти се изтръгва неговият невъзмутим 
глас: 
– Да ме препарираш? Не е ли доста сложна магия? 
– Кой пък говори за магия? – Зарар презрително те стрелва с поглед. – Имам си един 
чудесен човешки зомби, който е в състояние да препарира и дъждовен червей! Сега 
отивам да го извикам и да взема подходяща отрова за теб – и до довечера вече ще се 
работи върху тялото ти! Каква поза предпочиташ? Помисли си по въпроса, докато се 
върна! 
Безспорно перспективата да бъдеш отровен и препариран, е извънредно неприятна. 
Но, след като не можеш да напуснеш пределите на пентаграмата, в която си призован... 
– Кой е казал, че не можеш? – намесва се Арикс чрез собствения ти глас. – Нали АЗ 
не съм призован заедно с теб? Сега затвори очи, остави се мракът да те обгърне... 
Усещането не е от най-приятните. Все още можеш да чувстваш тялото си и как 
Арикс поема контрола върху него... Наистина странно! 
Цяла безкрайност по-късно (всъщност след около 10 секунди) Арикс отново се 
оттегля в дълбините на съзнанието ти – и ето те клекнал от ДРУГАТА страна на една от 
червените линии, част от която небрежно е изтрита. По пръстите ти има червен тебешир... 
Ами, време е да изчезваш оттук! 
Можеш да тръгнеш по коридора, по който пое Зарар, когато излизаше от залата (ама 
аз забравих ли да спомена, че е излязъл?) и да минеш на 20. 
Можеш и да отвориш вратата срещу теб и да се прехвърлиш в неизвестността на 31. 
 
 
2 
 
Внезапно иззад гърба ти се раздава ехиден смях. 
Светкавично се обръщаш... и се втренчваш в синьото сияние, избликнало от дланите 
на Зарар. 
– Кажи си сбогом с всички светове, лъжепринце! – нарежда ти той. След това 
сиянието те обгръща. 
Мини на 10. 
 
 
3 
 
Както забелязваш, на картата-илюстрация върху всяка врата има кръгчета с номерца. 
Би трябвало да ти е ясно, че това са номера на епизоди. Вратата със стрелка е тази, от 
която си излязъл. 
Посещението на всяка стая изисква единица от таймкода ти плюс, евентуално други 
отчисления в самата стая. 
Насред коридора е забучено квадратче с номерче – на този епизод отиваш, когато 
таймкодът ти изтече. 
Кръгче с номерче има и между двете колони в края на коридора. Можеш да минеш 
между тях и да продължиш нататък, независимо от стойността на таймкода си! 
 
 
4 
 
От тук нататък продължаваш играта по КАРТА НА ДЪГАТА. Първоначално мислех да ти слагам плаващи котировки, но в крайна сметка реших 
нещо друго. А именно, прилагам похват, употребяван в най-старите книги-игри преди, 
благословено забравен от нас, новото поколение, преоткрит в стратовете и... 
С една дума, кръгчета с номера. И епизоди с въпроси какво и как си свършил до 
момента. 
Та, значи, свободен си да се движиш в тази част от Дъгата, която е отворена за теб – 
показаната на картата половина БЕЗ забранените ти цветове (ако имаш кодове ЧЕРВЕН, 
ЗЕЛЕН или СИН). 
Това е то. Приятна игра! 
 
 
5 
 
От два "Водопада" насам ти обещавам да можеш да минеш между колоните и 
стената (става въпрос за коридора в двореца на Зарар). В настоящата книга това най-сетне 
е осъществимо... обаче никаква полза не ти носи. 
Евентуално на епизод 5 в "Дъгата срещу Ада-2" МОЖЕ БИ не само ще си в 
състояние да се пъхаш край стената и колоната, ами и това да влияе на събитията! 
Мини, значи, на горепосочения епизод... 
 
 
6 
 
КАРТА НА ПИРАМИДАТА представлява точно това, което е казано в името и 
 – 
карта на причудливите лабиринти, създадени от помътеното (може би) съзнание на 
великия фараон Ропт. 
Входът и 
 се намира на 141 и от там нататък се движиш по коридорите на лабиринта, 
като си ЗАДЪЛЖЕН да спираш на всяко номерче – това е епизод, който трябва да 
прочетеш. Разбира се, ако си минавал веднъж през дадено кръгче с номерче, то коридорът 
ти е познат и е излишно пак да го препрочиташ – така че си отбелязвай къде си бил и къде 
не. Излишно е да ти споменавам, че НЯМА да ти кажа какво търсиш в пирамидата! 
Изходът от нея много ясно също се намира на 141. Приятно прекарване! 
И, а, да, винаги можеш да се откажеш от проучването и да се върнеш отново тук с 
кодова дума СИЛОЗ. 
 
 
7 
 
Сфинксът кимва: 
– Мъдро решение! Първото, за което ще те питам, е просто! То се вижда отдалеч, 
някакво племе – забравих му името, ама го има – си приказва чрез него и това същото, за 
което те питам, е продукт на химически процес, ама и него го забравих какъв беше! Пфю-
ю, тия външни магии много лошо ми влияят на паметта, Ропт да го тръшне Зарар! А, 
казвай сега отговора! 
За да отговориш на гатанката, както и в доста от последните ми книги, обърни 
думата в цифри (А е 1, Б е 2, В е 3 и така до Я, която е 30), след това събери получените 
числа, събери и цифрите на сбора, ако е по-голям от 9 – това е епизодът, на който трябва 
да отидеш. За пример – думата БУМ се "обръща" като 2+20+13=35, сборът 3+5=8 и 8 е 
крайният резултат. 
Разбира се, ако не знаеш отговора на гатанката, можеш да минеш на 33. 
 
 8 
 
Много столетия по-късно (субективно време), когато поредната археологическа 
експедиция се загубва в пирамидата на Ропт, археоложката Силвия се натъква на твоя 
скелет и остава дълбоко впечатлена от нещата, които евентуално носиш... нетипични са за 
епохата. Понеже не успява да излезе от пирамидата обаче, Силвия така и не написва 
дисертация по въпроса. А скелетът ти си остава на място в лабиринта. 
"Печално, но факт! И пак си е така, както вечно е било..." – 
 Х ! 
 
 
9 
 
Сфинксът измърква с видимо задоволство: 
– Взе, че позна! Браво! Я да видим сега нещо друго... Хм, я ми кажи какво е това, 
дето е истинско, ама никакво го няма, за него има куп научни термини и пак никой не го 
знае какво е точно, а някакъв писател – ей, ама паметта ми е съвсем като сито днес, 
забравих му името! – беше казал, че е като чекмедже... или нещо такова! Да те видим сега 
де! 
Начинът, по който да откриеш къде отиваш, е следният: обръщаш, както и 
предишния път, буквите в цифри. Събираш ги. Този път НЕ СЪБИРАШ цифрите на 
полученото двуцифрено число, ами директно се прехвърляш на него. Ако пък не знаеш 
отговора, мини на 33. 
 
 
10 
 
Зарар наистина удържа на думата си. Надлежно препарираното ти – не чрез магия, а 
от таксидермист – тяло остава да краси, общо взето, мрачната му тронна зала. 
"Герой без амбиции!" – ф М 
 
 
11 
 
Сфинксът се втренчва в теб с уважение: 
– Ти НАИСТИНА отгатна! Не мога да повярвам! И то като се има предвид, че 
сигурно съм забравил да ти кажа половината неща... Бре-ей! Добре, можеш да влезеш в 
пирамидата... обаче тежко ти, ако те видя да изнасяш благородния ни повелител Ропт! 
– Няма! – избързваш да обещаеш. 
Сфинксът любезно разкопава с лапа натрупаният пред вратата на пирамидата пясък 
и я отваря. 
Ти смело прекрачваш прага и 
, навлизаш в мрачния, изпълнен с мирис на плесен 
коридор и... се озоваваш на КАРТА НА ПИРАМИДАТА, указанията за движението по 
която се намират на 6. 
 
 
12 
 
Ако само минаваш оттук, това е най-обикновена ниша в стената. 
Ако сега излизаш от А, то превключвателят на измерения, поставен на някое 
неизяснено още място в Дъгата, сработва прецизно и след като отваряш вратата на стаята, 
те прехвърля в този коридор. Това е. 
Продължаваш по картата. 
 
 
13 
 
Не след дълго пътеката, по която тръгваш, те извежда до едно полуразрушено градче 
в стил "дивия запад". То очевидно е запуснато от доста време и не показва никакви 
признаци на живот. 
Да видим сега... 
Ако имаш Шерифа в "приятели", можеш да минеш на 23. 
Иначе отиваш на 65. 
 
 
14 
 
Мълниеносно напъхваш наръча мъх в устата на мумията. Тя мъчително се облещва, 
опитвайки се да изплюе или преглътне гнусната топка. А ти използваш момента, за да я 
праснеш още веднъж с павето. 
Този път Ропт безмълвно пада в саркофага си и повече не помръдва. Трудно би го 
направил със строшен като диня череп! 
Мини на 24. 
 
 
15 
 
Тази стая води към някакво друго измерение, неясно какво. 
Ако имаш ПРЕВКЛЮЧВАТЕЛ ЗА ИЗМЕРЕНИЯ, мини на 61. 
В случай, че не разполагаш с такъв, отиваш обратно на картата и си изваждаш 
полагаемата се единица от таймкода, не забравяй! 
 
 
16 
 
Правиш само няколко крачки по този тунел и се натъкваш на неголямо срутване – 
всъщност една от плочите на табана е паднала и е съборила и част от стената. 
Ако имаш АМФОРА, мини на 40. 
Това естествено, ако желаеш да похабиш съдържанието и 
! 
В противен случай просто ще трябва да продължиш по картата. 
 
 
17 
 
Доста внимателно претърсваш, но не намираш нищо, което да изглежда поне що-
годе полезно или странно. 
Налага се да се върнеш на картата (в който край на срутения тунел желаеш). 
 
 
18 
 
Забелязваш, че Нещастника е започнал отново да се вкаменява, но преди да остане 
съвсем неподвижен, той успява да ти каже: – Успех, принце... и погледни зад пейката ми! – след което лицето и ръцете му 
застиват съвсем неподвижни. 
Зад пейката обаче няма нищо. Интересно, защо той каза това? 
Повече не успяваш да го събудиш, така че не ти остава друго, освен да се върнеш на 
картата. 
 
 
19 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 198. 
 
 
20 
 
Сумрачният коридор криволичи насам-натам между разни причудливи ъгли, 
отвеждайки те към още по-сумрачни свои части, от които лъха усилващ се мирис на леш. 
Дали пък таксидермистът на Зарар не е ЧАК толкова добър, колкото магьосникът твърди? 
И дали всъщност това е ПОДХОДЯЩАТА посока? 
В една от нишите между ъглите – или в един от ъглите между чупките на коридора, 
ако така повече ти харесва – забелязваш покрит с прах, позеленял от времето шлем, който 
МОЖЕ БИ събужда някакви спомени в душата ти. 
Ако искаш да го разгледаш, мини на 48. 
Ако продължиш нататък по коридора, иди на 53. 
Ако се върнеш обратно в залата и поемеш през вратата, се прехвърли на 31. 
 
 
21 
 
На това "кръстовище", където се събират цели три коридора, има и врата. За да те 
осветля по повод нея, ще ти преведа кривия надпис, който я увенчава: 
ВОДИ ПРАВО КЪМ АДА 
Надписът е увенчан с нещо като птича курешка, настъпана от врабче: тя ще рече, че 
лично Главният жрец на Ра, богът-слънце, се е подписал под това твърдение. 
Ако твърдо желаеш да отвориш тази врата, мини на 177. 
Иначе, знаеш, продължаваш по картата. 
 
 
22 
 
Както казах, това е пътят към БОНУС епизод, само за онези, които не могат да 
решават логически задачи. Все пак ще ти задам една не много трудна задача (достатъчно е 
да си бил наблюдателен в "Няколко думи" от различните ми книги). 
И тъй, в развъдника ми "Есеница" до момента са се появили... няколко кучила. Всяко 
получава буква, съответстваща на поредното раждане (А е първото, Б е второто и т. н.), 
като "Й" се прескача. Освен това съм имала и раждания от кучета под наем от развъдник 
"Никол". От всичките кучила на "Никол" една шеста са окучени в "Есеница". 
Прибави 200 към броя на получените от мен кучила общо и мини на епизода, чийто 
номер току-що изчисли. А ако не си успял да проведеш дори това елементарно 
изчисление, не ти остава друго, освен да се върнеш на картата. 
 
 23 
 
Шерифът се появява веднага, щом стигаш до бившия му участък. Както и преди, той 
равномерно се поклаща на люлеещото си кресло. 
– Здравей! – усмивката му е широка. – Много се радвам да те видя отново, да знаеш! 
– И аз се радвам да те видя! – кимваш му. – Какво ново наоколо? 
– Денят продължава да се повтаря... – Шерифът се почесва по темето. – Нали знаеш, 
трябва силна магия, пък аз съм само един призрак... 
Да видим сега... 
Ако просто си дошъл да си полафите, минаваш на 97. 
Ако имаш кодова дума КОРАБ, отиваш на 132. 
Ако ли пък си тук, за да ОСВОБОЖДАВАШ призраците, мини право на 291. 
 
 
24 
 
Е, кошмарната мумия е победена. 
Ако желаеш, можеш да си събереш малко от праха и 
 в саркофага (записваш го като 
МЪРТВЕШКИ ПРАХ). Това е възможно само ако: 
– имаш боядисан череп или шлем (но вече не можеш да ги използваш като предмети) 
– имаш употребена вече АМФОРА или изпразнена кутия "Внимание, опасно!" (т.е. 
отворил си я и си взел каквото има вътре). 
Ако не отговаряш на тези две условия, никакъв ПРАХ не можеш да носиш със себе 
си... не, че е безопасно да го правиш, де. 
Тъй или иначе, продължаваш на картата. 
 
 
25 
 
Шмугваш се светкавично през страничната врата... и се озоваваш в дъното на дълъг 
коридор с мраморен под. 
До вратата, от която току-що излезе, има още една, съвсем обикновена на вид – и 
заключена с масивно резе и катинар. 
На равни разстояния надолу по коридора, и от двете страни, са разположени по три 
врати. Доколкото можеш да видиш оттук, те са покрити с изключително сложни гравюри, 
които, сякаш на всичкото отгоре, променят местата си... 
В края на коридора стоят две мраморни колони, а зад тях се намира грамадна празна 
зала. Не се изисква много акъл, за да се сетиш, че се намираш в същия онзи коридор, в 
който започна приключението ти предишния път, когато беше в двореца – само че този 
път си от обратната страна... 
Запиши си таймкод=6 и виж илюстрацията СХЕМА НА ДВОРЕЦА. 
Правилата за "движение" по нея се намират на 3. 
 
 
26 
 
Сфинксът късогледо присвива очи и приветливо ти кимва: 
– А, ти си пак тук! Реши ли да проучваш пирамидата вече? – след което отново се 
изтяга на любимото си от няколко хилядолетия местенце пред входа. 
Ако си решил, знаеш, указанията за картата са на 6. Иначе се върни на картата. 
 
 27 
 
Е, това е. Великият Ксолоитцкуинтли саморъчно ти прерязва гърлото, дълго и 
лакомо пие от кръвта ти и остава гладен за още около 500 години след това. Защото, 
потресен от смъртта ти, Симонели продава лиценза си за водач на туристи, премества се 
да развъжда договете си в Мезозойското сафари, където те много се търсят, оженва се там 
и... Това всъщност е история от "Водопадът на Дъгата – 233-ти том", която ще ти бъде 
разказана до края, когато съответната книга излезе. Междувременно, ТОВА БЕШЕ. 
КРАЙ НА ИГРАТА. 
 
 
28 
 
Сфинксът злобно изръмжава: 
– Ти си се ВЪРНАЛ? Откъде у теб такава смелост, човешки боклук такъв? О-о, аз 
обожавам смелите човешки същества... Сега вече с чиста съвест ще те изям! – което и 
прави. 
КОМЕНТАР НА ВЪРДЖ: Преди да започнеш от 1, ми се ще да те попитам: как 
успя да станеш враг на сфинкса? Прерових целия "В двата края на дъгата", но не 
можах да открия подобен вариант! 
 
 
29 
 
Ако имаш кодова дума ГУЩЕР, мини на 143. 
В противен случай намираш на това кръстовище само някакъв нащърбен камък, 
отчупен кой знае откъде и забравен тук кой знае от коя почистваща бригада. Ако ти се 
мъкне 3-4 килограмово паве, взимай го! 
Продължаваш на картата с паве или без паве. 
 
 
30 
 
Въжето не само е съмнително, ами и се къса. Падаш в лавата и последното, което 
чуваш, е демоничният смях на лодкарката... 
КРАЙ НА ИГРАТА – ДОБРЕ ДОШЪЛ В АДА! 
 
 
31 
 
Озоваваш се в просторен светъл коридор, който те извежда в още по-просторна и 
светла... магическа работилница. 
Разни зомбита сноват насам-натам между маси, отрупани със стъкленици и чудесии 
с неясно предназначение. Други зомбита мъкнат непонятни багажи. В стълб от течаща 
вода, право срещу входа, е затворена... А, не, стига с тия многозначителни авторски 
многоточия! Чисто и просто, в стълб от течаща вода е затворена Колин, която сляпо гледа 
в нищото. Ако не знаеш коя е тя, прочети "ВОДОПАДЪТ ДОСЕГА", за да се осведомиш. 
Колин очевидно е омагьосана. 
Ами, хубаво, намери я! 
Сега, ако имаш в себе си Втория край на Дъгата и притежаваш кодова дума ЗАРАР, 
продължаваш на 113. 
Ако все още нямаш такава кодова дума, но имаш Втория край, ще трябва да отидеш 
на 120. 
А ако нито едно от двете изисквания не е изпълнено, мини на 2. 32 
 
Замахваш с все сила и стоварваш павето върху главата на мумията. Дали защото 
павето е твърде тежко или мумията – прекалено здрава, но желаният ефект не се получава 
точно. Само озъбената уста зейва в безмълвен мъчителен вик. 
Сега е моментът, ако имаш светещ мъх, да го натъпчеш дълбоко-дълбоко в 
проклетото гърло – на 14. 
Ако нямаш такова нещо обаче, мини на 176. 
 
 
33 
 
Сфинксът поклаща мрачно глава: 
– Сбърка отговора! 
– Но... – опитваш се да възразиш. 
Той лениво вдига лапа и започва да разглежда внушителните си каменни нокти. 
След около петнадесет секунди, без да вдига поглед, казва: 
– Не те виждам, нали забелязваш? 
Ако това не е намек да изчезваш веднага, не знам какво е. Препоръчвам ти да 
изчезваш към картата, докато е време. 
КОМЕНТАР НА ВЪРДЖ: На едно много удобно и логично място съм ти 
набутал отговорите на загадките – но всъщност, ако здраво си напънеш мозъка, би 
могъл да ги отгатнеш и без подсказване. Този път не са толкова налудничави, както 
за глухарчето във "В двата края"! 
 
 
34 
 
Около два часа по-късно (вече почти си се отказал да чакаш) в небето се появява 
хеликоптер, който каца на площадката, вдигайки солидни вихри. 
В следващите 15 секунди се случва следното: вратата на хеликоптера се отваря, 
отвътре се показва ужасната физиономия на трол, ти хукваш да се скриеш, изстреляният 
от бластера на трола лъч те изпепелява, Безар ехидно се изсмива: 
– Падна в капана, птичето глупавичко! – и играта приключва. 
Жалко, ако не знаеш кой е Безар и защо му беше да те преследва и убива по този 
начин. 
 
 
35 
 
Нещастника се усмихва така широко, че виждаш даже няколко от каменните му 
зъби: 
– Намислил си да се видиш със сфинксовете, а? Е, поне при такъв въпрос мога да се 
развихря без ограничения! Да видим... Ако изобщо успееш да се добереш до сфинксовете 
и пирамидата на Ропт, което не е съвсем сигурно, разбира се, те ще те питат три гатанки... 
Имаш съвсем минимален шанс да им отговориш правилно, но... Ами, да, верните отговори 
са – на първата ДИМ, на втората СЪН, на третата ДЪГА! Запомни ги и се представи 
добре, принце! 
Върни се на 106, ако имаш право на други въпроси – или мини на 18, ако този е бил 
третият. 
КОМЕНТАР НА ВЪРДЖ: Ако си се срещал със сфинксовете преди, ще знаеш, 
че гатанките им са луди като тях, а ако не си, ще ти кажа, че сфинксовете смятат за верен отговор, който е верен според тях, а не такъв, който е действително верен. Тук 
е единственият ти шанс да научиш отговорите на трите гатанки (верни според 
сфинксовете), така че не го пропилявай! 
 
 
36 
 
Това е още едно от многобройните кръстовища в този лабиринт. Тук обаче стои 
съсухрен от времето гущер, който при появата ти се изправя на задните си лапички и се 
втренчва в теб, все едно никога не е виждал жив човек. То, с тези търкалящи се наоколо 
скелети, сигурно си е така. 
Няколко секунди с гущера стоите един срещу друг, после той хуква и изчезва в този 
коридор, който се отклонява към вътрешния пръстен на лабиринта. С почуда забелязваш, 
че за опашката на гущера е закачено нещо жълто и лъскаво, което дрънчи. Защо ли, 
впрочем, се чудиш, след като си в Жълтия цвят и всичко наоколо е жълто? 
Запиши си за всеки случай кодова дума ГУЩЕР и продължаваш на картата. 
 
 
37 
 
Прекарваш престоя на острова в блажена дрямка и изобщо не усещаш кога 
"Летящият холандец" се е отделил от брега. Когато излизаш на палубата, вече сте в 
открито море. Ван Граал шеговито ти подмята: 
– Големи приключения изпусна, магьоснико! – и това е единствената забележка по 
въпроса. 
Рано на следващата сутрин корабът минава през стената от мъгла между Цветовете – 
и щом излиза в открити води, в далечината се появяват смътни силуети на планини... 
Лилави естествено. 
Сега можеш с чиста съвест да си запишеш в празното поле на Лилавия цвят 147 и да 
продължиш на картата, като сметнеш, че Ван Граал ще е готов да те прекара обратно през 
морето, ако пожелаеш това. 
 
 
38 
 
Поемаш по тясната пътека, която се отклонява от Пътя на Дъгата и след доста 
ходене, най-сетне стигаш до каменна беседка с доста сложно украсени колони. 
На каменната пейка в дъното на беседката е поставена статуя на прегърбен мъж, 
загърнат в плащ с капюшон, който почти закрива лицето му. Ръцете на мъжа са положени 
в скута му... Ако не си играл "В двата края на дъгата", да знаеш, че това е Нещастника – 
бивш магьосник и настоящ оракул, вкаменен от Сирст за назидание на останалите 
неправомерни търсачи на Втория край. 
Да видим сега: 
– ако имаш ВКАМЕНЯВАЩА ВОДА, продължаваш на 322. 
– ако имаш МАГИЧЕСКИ ТЪРСАЧ, иди на 140. 
– ако за пръв път си при Нещастника, мини на 105. 
Ако вече си говорил с него, но нямаш ВОДА или ТЪРСАЧ, най-добре се върни на 
картата – нищо ново не се случва. Впрочем, от мен да мине, ако желаеш, можеш ОТНОВО 
да се срещнеш с Нещастника на 105 и да му зададеш три ДРУГИ въпроса... Макар че това 
е чиста шмекерия. 
 
 39 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 198. 
 
 
40 
 
Досега ти и представа си нямал какво носиш, но Арикс вътре в съзнанието ти 
отдаааавна се е досетил. Той се намесва, карайки те да счупиш восъка на гърлото на 
амфората и да отпиеш от мазната, смрадлива течност вътре. 
Тялото ти мигновено претърпява магическа трансформация. Което ще рече, че 
става... да кажем, двуизмерно. Физически описан, процесът е доста сложен. Но 
практическият резултат е, че можеш да минаваш безпроблемно през стени. Което и 
правиш. 
Оказва се, че и от другата страна срутването е симетрично – част от тавана и част от 
стената. Подозрително, нали? Прекалената симетрия и богу не е драга! 
В средата на затрупания тунел има малка камера, буквално запечатана и от двете 
страни. В камерата се намира сгърчен скелет, който все още държи прогнило въже в ръце. 
За твое сведение (да не си блъскаш излишно, главата), това е роб на Ропт, който е бил 
вързан тук и е взел отрова (не доброволно), а при падането си в агония е дръпнал 
въжетата, придържащи нестабилната конструкция на тунела. 
Тъпото в случая е, че в камерата няма абсолютно нищо, което да бъде скривано по 
подобен сложен начин! 
Действието на магическото питие, подсеща те Арикс, няма да е много 
продължително. Можеш да прегледаш само едно от следните възможни скривалища, след 
което трябва да изчезваш оттук! И тъй: 
– щателен оглед на стените на камерата – на 17. 
– оглед с МАГИЧЕСКИ ТЪРСАЧ, ако имаш такъв – на 54. 
– оглед на скелета и дрехите му – на 103. 
– оглед на тези части от срутванията, които са ти достъпни – на 145. 
 
 
41 
 
Когато минаваш между колоните, остра болка изведнъж прорязва тялото ти и пред 
очите ти притъмнява. 
Секунда по-късно вече не се намираш в двореца – тежко се стоварваш на колене 
върху някаква гладка повърхност и когато вдигаш глава, виждаш над себе си арката на 
Пътя на Дъгата. Този път си попаднал не в Червения цвят настрани, а точно в началото на 
Пътя. 
Преди да продължиш, ще ми е необходимо да знам следното: "насъска" ли Рицаря на 
Дъгата срещу Зарар – на 56, или си избягал, преди таймкодът ти да изтече – на 75? 
Ако се връщаш в Дъгата за втори, трети и т.н. път, просто продължаваш по КАРТА 
НА ДЪГАТА. 
 
 
42 
 
Безар се втренчва неразбиращо в теб: 
– Ама ти още ли си жив? – Да, защо? – нахално отвръщаш.
– Сега ще оправим този проблем! – обещава той смело.
И докато успееш да отскочиш, натиска някакъв клавиш. Конзолата избухва във 
впечатляващ фойерверк, в средата на който си ти. 
НЕ ОЦЕЛЯВАШ. 
КРАЙ НА ИГРАТА, ако още не си разбрал. 
 
 
43 
 
Вдигаш заинтригувано вежди: 
– Какво проклятие, по-точно? 
– Не виждаш ли? – негов ред е да вдигне вежди. 
Чак сега се вглеждаш в надписа на борда на лодката, който оповестява, че тя 
принадлежи на кораба "Летящия холандец". 
– Това истинският "Летящ холандец" ли е? – питаш удивено. 
– По-истински не може и да бъде! – отвръща капитанът. – Ние сме призраци, 
обречени завинаги да пътешестваме през моретата... И ако много се навърташ наоколо, ще 
вземем да те проклетисаме и теб! 
Можеш учтиво да се сбогуваш и да се върнеш на картата в търсене на по-добър 
способ за прекосяване на морето. 
Или пък да пренебрегнеш проклятието – на 142 и да помолиш да те качат на борда. 
 
 
44 
 
Това е само едно голямо кръстовище и нищо друго. 
Ако случайно имаш МАГИЧЕСКИ ТЪРСАЧ, можеш да го употребиш за всеки 
случай на 64. 
Иначе продължаваш на картата. 
 
 
45 
 
Сфинксът максимално презрително се втренчва в теб и надменно заявява: 
– Ти, човешко същество, си дошъл да крадеш нашия повелител Ропт! По друго време 
щях да те изям, обаче напоследък стават разни интересни работи, а в пирамидата са 
погребани какви ли не ценни вещи, затова ще си позволя да ти задам три гатанки... По 
друго време, ако си стигнал дотук, нямаше да можеш да си тръгнеш, обаче сега, ако не ти 
се отговаря на гатанки, хич недей се пробва – изчезвай, докато брат ми не се е събудил! 
Сфинксът явно е НАИСТИНА притеснен, за да говори по този начин. Обичайните 
му приказки (ако не си го срещал преди) са свързани главно с това какви човешки 
същества обича да похапва! 
И тъй: ще отговаряш на гатанките – на 7, или ще се връщаш на картата? 
 
 
46 
 
Все още си сравнително далеч от кораба, когато една забързана нанякъде русалка 
буквално се сблъсква с теб. 
– На помощ, на помощ... – забърборва тя забързано. 
– Какво е станало? – питаш заинтригувано. – Пиратите, мрежите... – забелязала изумения ти поглед, тя тръсва глава. – Да не си 
паднал от Земята? 
– Ако съм? – отвръщаш ти. 
За секунда-две тя като че ли има намерение да отплува нататък, но после задъхано ти 
обяснява: 
– През последните няколко дни пиратите все едно са полудели! Преследват 
миграционните ни стада, ловят русалки и правят с тях някакви – тя сбръчква носле – 
окултни церемонии... А взеха да се появяват и едни такива, умрели русалко-зомбита... 
Нуждаем се от помощ! Ей онези мръсници там, начело с Отвратителния, току-що опънаха 
мрежи и половината ни стадо е... – Тя изхлипва. 
Ако желаеш да помогнеш на стадото и 
, запиши си кодова дума ВОДА и мини на 216. 
В противен случай можеш просто да отплуваш встрани и да продължиш пътя си на 
252. 
 
 
 47 
 
От площадката, на която си застанал, има три възможности за придвижване: 
– каменен мост, който води към една от колоните, издигащи се от лавата – на 57. 
– въжен мост, който води към широк перваз на съседната стена – на 71. 
– най-обикновено прогнило въже, което пък е увиснало над друга колона – на 124. 
 
 
48 
 
Като избегнем факта, че предметът е наистина буквално заринат в мръсотия и 
паяжини, това си е обикновен, малко поочукан от носене в нечий багаж рицарски шлем. С 
това изключение, че на забралото му има гравирани седем успоредни дъги. Ако желаеш, 
можеш да вземеш шлема със себе си (записваш го в "само предмети"). 
Тъй или иначе, решавай: продължаваш напред по коридора – на 53, или се връщаш в 
залата и излизаш през вратата – на 31. 
 
 
49 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 198. 
 
 
50 
 
Със зловещ крясък замахваш с боздугана и... 
А, стоп! Забравих да те питам играл ли си "Принцът-герой" и имаш ли 10 точки за 
бой с боздуган оттам! 
Ако отговаряш на това условие, стоварваш обкичената с шипове топка върху главата 
на мумията, размазваш я на салата и заминаваш към 24. 
Ако обаче не отговаряш на условието, с прискърбие ще ти кажа, че оръжията са само 
за правоспособни. А понеже ти не си, мумията ти изтръгва боздугана от ръката и ти се 
упътваш директно към 176. 
 
 
51 
 
Минаваш през вратата и излизаш в сумрачен коридор. 
Ако имаш кодова дума ТОМ, продължаваш на 119. 
В противен случай решавай: 
– надясно по коридора – на 31; 
– наляво по коридора – на 67. 
Не пропускай да си извадиш едно от таймкода! 
 
 
52 
 
След като си изолираш ръцете с водолазния костюм или наметалото, скрепиш 
закопчалките от скъпоценностите на батерията и другите им краища бутнеш в съдината 
със ската, получаваш правото да си ЗАРЕДИШ батерията с ток. От този момент нататък разполагаш и с тази екстра. А ската вече можеш да излееш в 
най-близкия водоем, той повече няма да ти трябва. 
Върни се откъдето дойде тук. 
КОМЕНТАР НА ВЪРДЖ: Много жалко, ако не можеш да намериш обратния 
път, ама... Такава е съдбата на гламавите играчи. 
 
 
53 
 
Двадесетина метра по-нататък се случват две неща: 
За малко не си размазваш носа в някаква полуотворена врата, която не забелязваш в 
мрака и освен това чуваш гласове. 
Първият глас (не ти е познат), тъкмо казва: 
– ... убеден, че настройка от лютиво коренче ще повлияе добре на вътрешните 
тъкани на пациента! 
– Тогава може би цианкалий? – предлага вторият глас (на Зарар). 
– О, не – буйно възразява първият, – от него всичката кожа ще посинее неприятно! 
– Ако това се коригира чрез подходящо магическо осветление? 
– Продължавам да смятам, че концентрат от беладона ще подпомогне най-добре 
балсамирането... 
– Ти си специалистът! – съгласява се Зарар. – Давай концентрата, че ми е 
неспокойно на душата! 
Я да видим сега: 
– право назад – бегом към 31; 
– право напред – към 67; 
– през онази вредна врата – на 25. 
 
 
54 
 
Поставяш "очилата" на носа си и веднага забелязваш мощното магическо лъчение, 
излизащо от един участък в полусрутения таван. Не ти коства много усилия да разровиш 
боклуците и да извадиш... нека го наречем ритуално украшения. То е триъгълно, метално, 
гравирано с разни птичи курешки (тъй де, египетски надписи) и не изглежда да върши 
нищо полезно. 
Ако решиш да го мъкнеш със себе си (неудобно е за носене!), запиши го просто като 
ТРИЪГЪЛНИК. 
Сега се налага бързо да се върнеш на картата, в който край на срутения тунел 
желаеш. 
 
 
55 
 
Тъкмо пресичаш това кръстовище, толкова обичайно за лабиринта, че вече ти 
призлява от такива, когато пред краката ти пада снежнобял плик и от нищото се чува глас: 
– Служба магически пощенски услуги! Арикс Астракс, предполагам? 
– Ами, да... – казваш учудено. 
– Писмо за Вас! – гласът се изкашля и млъква. 
На плика, освен твоето име, изписано с разкривени букви, има и подател: някой си 
Спонджър Ъглифейс Феърбул. 
Ако смяташ, че е безопасно, отваряй писмото и върви на 99. 
Иначе го захвърляш някъде и си караш по картата. 56 
 
С прискърбие трябва да ти съобщя, че Зарар все пак успява да унищожи верния ти 
Рицар, но загубва толкова време, че ти попадаш в, тъй да се каже, най-печелившия 
вариант от играта. 
Ето какво се случва в двореца, докато ти се съвземаш на Пътя на Дъгата: 
Веднага, след като разпръсква Рицаря на съставните му части и открива, че си влязъл 
в Дъгата, Зарар се втурва към магическата си лаборатория, грабва цял наръч колби и 
трескаво започва да сипва по няколко капки от тях в пълен с черна течност казан. 
Същевременно си мърмори екзалтирано: 
– Пелирп тосонс, абажтока, скресич юл казе сировтаз... 
Черната течност внезапно избухва, опръсквайки брадата на Зарар, няколко околни 
стени и съседните две-три зомбита. 
– Аниволпо е сировтаз! – триумфиращо изкрещява Зарар. 
За повече от това не му стига време, защото междувременно ти идваш в съзнание в 
Дъгата, а магиите на Сирст са НАИСТИНА много по-могъщи дори от тези на Зарар. 
Резултатът конкретно от тази магия е, че половината Дъга е затворена за теб... едната 
половина по протежение на Пътя на Дъгата. Кодовата дума, която трябва да запишеш, е 
ЧИСТ. След това се прехвърли на 4. 
КОМЕНТАР НА ВЪРДЖ: Доста писма питаха какви са тези странни и 
труднопроизносими заклинания. Концепцията ми при съставянето им е крайно 
елементарна. Имаше едно време в "Дъга" една гарга, която говореше наопаки. Е, 
ами, чети заклинанията отзад напред и ще разбереш какви са тези важни неща, дето 
ги приказват разни магьосници във "Водопадите". 
 
 
57 
 
Притичваш по люлеещия се мост, преследван от надигащите се под теб пламъци. 
Краят на моста се запалва, но с лъвски скок се озоваваш в безопасност на перваза. 
До тук добре! 
От този перваз можеш да се прехвърлиш на висяща наблизо тръстикова кошница, 
към която води друг въжен мост – на 82, или по дебело конопено въже да отидеш до 
стърчаща от лавата колона – на 77. 
 
 
58 
 
Отключваш кутията. В нея има... чифт слънчеви очила с огледални стъкла. И 
толкова. Ето ти дълго издирвания МАГИЧЕСКИ ТЪРСАЧ. Гарантирано работи! 
КОМЕНТАР НА ВЪРДЖ: Всичките тия опасни надписи, смъртоносни 
докосвания и изисквания за квалифицираност са само магьоснически дрънканици. 
Може да не си дипломиран магьосник, но Арикс Астракс го бива в магиите, а 
търсачът всъщност ВЪОБЩЕ не е опасен дори и за тригодишното ти 
братче/сестриче/племенник(ца)/съседче... подчертай необходимото. 
Хайде сега марш на картата и си ползвай ТЪРСАЧА със здраве! 
 
 
59 
 
Вратата, както може и да съм споменал, е заключена с тежко резе и катинар. 
Можеш да я отвориш и да минеш на 88, само ако имаш ТАЙНСТВЕН КЛЮЧ. В противен случай просто си изваждаш едно от таймкода и се връщаш на 
илюстрацията-карта. 
 
 
60 
 
Сфинксът направо се разплува от удоволствие: 
– Ако познаеш и третата гатанка, ще си първият от цяла вечност насам, който е 
направил такова велико нещо! Значи, то пак е нещо, дето го има, ама всъщност го няма. 
Обаче е толкова голямо, че никога не можеш да го достигнеш. Невинаги го има, обаче пък 
понякога е и повече от едно... Хм, имаше и още нещо към тази загадка, дето трябваше да 
го кажа, обаче ми излезе от главата! Можеш ли да отговориш? 
Отговорът, ясно, се получава като обърнеш думата в числа, събереш ги и този път 
ОТНОВО събираш полученото двуцифрено число (примерно сборът е 77, събираш 7+7 и 
отиваш на 14). Ако не знаеш отговора, пътят ти е ясен – към 33. 
 
 
61 
 
Задействаш превключвателя... и се оказваш в най-тайната тайна света обител на 
Зарар. А именно, скритата му в Друго измерение Стая на върха на кулата. 
Много добре, намери най-уязвимото му място! 
Тук той държи (между другото) Първия край на дъгата, както и собственото си сърце 
– защото, ако не знаеш (не си чел "Господарят на душите" например), злите магьосници 
предварително си превръщат сърцето в скъпоценен камък и си го изваждат, за да си го 
скрият на най-тайното тайно място. 
Не можеш да направиш кой знае какво... Ако вземеш Първия край, това ще те убие – 
защитната магия на Двата края е много силна. Ако вземеш сърцето, това също ще те убие. 
Пък и във втория том ще трябва да го РАЗРУШИШ, а не да си го разнасяш със себе си. 
Така че се връщаш на илюстрацията-карта (и си вадиш 2 от таймкода), освен ако 
имаш следните съставки: 
НОКТИ на Зарар 
ВОСЪК 
ИГЛИ за татуиране 
ЗАРЕДЕНА батерия 
В такъв случай преминаваш на 287. 
 
 
62 
 
Нещастникът свива устни: 
– Сложен въпрос! От една страна, ти изобщо не си в Долината на Дъгата, а само 
четеш за нея и следователно присъствието ти там е само масова халюцинация, породена 
от погрешна магия. От друга страна самата Дъга реално не съществува дори за Долината 
на Дъгата и ти технически не би могъл да бъдеш тук, където си. От трета страна, когато 
авторът пише точно тези редове, книгата все още не е завършена и ти само си мечтаеш за 
нея в същия този момент. Така че, очевадно, ти си представяш, че четеш за това, че си в 
Долината на Дъгата и там сънуваш, че си в Дъгата. Погледнато от друга гледна точка 
обаче, в момента ти се намираш в Дъгата при мен и двамата беседваме, а тук попадна 
съвсем легално като мина между двете колони в двореца, който си е в Долината на Дъгата, 
която пък е създадена от Сирст и където ти бе призован още навремето от Минемак. Така 
че, очевадно, ти се намираш в реалността и за никакви сънища и дума не може да става. Е, в единия случай си фантазираш за нещо, а в другия го преживяваш, но, да, със сигурност 
няма начин просто да сънуваш! Това успокоява ли те? 
Върни се на 106 за нов въпрос или на 18, ако това е бил третият. 
КОМЕНТАР НА ВЪРДЖ: Сигурен ли си, че разбра логиката на Нещастника? 
Аз още не съм, а съм написал този епизод и го препрочитам поне за пети път... 
 
 
63 
 
ЗАБЕЛЕЖКА НА ИЗДАТЕЛСТВОТО: 
Пушката с упойващи стрелички ще се появи едва във втория том на "Дъгата срещу 
Ада", поради различни причини от авторско естество (желание да бъде убит героя, 
например), довели до изпращането на Крал Върдж Първи на кални бани предсрочно. 
Поради тази причина настоящият избор е невалиден. 
Върни се на 67. 
 
 
64 
 
Изхлузваш магическия търсач и веднага забелязваш изливащите се от една плоча в 
стената магически лъчения. 
Е, ако желаеш, можеш да поразклатиш тази плоча, да я свалиш и да видиш какво има 
отдолу – на 95. 
Или пък си продължаваш невъзмутимо по картата. 
 
 
65 
 
Преди да продължим, държа да ти задам един важен въпрос: 
ИГРАЛ ли си въобще "Принца-герой" или не? 
Ако не, мини направо на 204. 
Ако да, то: БИЛ ли си в каубойското градче и стрелял ли си по призраците-бандити? 
Ако не, пак минаваш на 204. 
Ако да, значи си улучил просто един от по-лошите варианти на играта и отиваш на 
220. 
 
 
66 
 
Подсказаната ти от Арикс магия е изключително действена, макар и да се прави 
малко странно ПОД водата. Във всеки случай след минута мрежата изчезва все едно 
никога не е съществувала. 
Можеш с чиста съвест да си запишеш кодова дума ЩУРМ – всички русалки са 
свободни – и да минеш на 236, за да се върнеш на "Холандеца". 
Ако пък си дошъл тук с кодова дума ВОДА, мини на 241. 
 
 
67 
 
Влизаш достолепно в смърдящото помещение, където беседват Зарар и 
таксидермистът, отделяш две секунди да се насладиш на удивлението им от твоята 
ефектна поява и заявяваш: – Категорично се придържам към мнението, че голяма доза приспивателно или 
хирургическа упойка ще свърши най-добра работа! 
Ако имаш пушка с упойващи стрелички, мини на 63. 
В противен случай продължаваш на 10. 
 
 
68 
 
Тук пък намираш да се търкаля метална пластина, за която с телчица е прикрепено 
малко ключе. 
Няма да те питам дали искаш да разгледаш пластинката, а направо ще ти кажа, че на 
нея е гравиран следният надпис: 
"УКАЗАНИЯ ЗА ИЗПОЛЗВАНЕ НА МАГИЧЕСКИ ТЪРСАЧ 
Опакован е в кутия с надпис "Внимание, опасно!". Може да бъде използван само от 
квалифициран пълноправен магьосник, за всички други докосването до уреда е 
СМЪРТОНОСНО! 
Отключете кутията с това ключе, след което всеки път, когато сметнете за 
необходимо, можете да си поставите търсача и той ще ви позволи да видите всичко в 
радиус от 10 метра, което е скрито чрез магия, излъчва магически лъчения или е 
магически предмет." 
Ако имаш кутия с надпис "Внимание, опасно!", можеш да я отвориш на 58, на твой 
риск. 
Иначе си прибери ключето и напред към картата! 
 
 
69 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 198. 
 
 
70 
 
– С хепиенд, надявам се! – най-сериозно отвръща оракулът. – Ти убиваш Зарар, 
спасяваш Колин и връщаш Дъгата на Долината! 
Върни се на 106 за нов въпрос или мини на 18, ако този е бил третият. 
КОМЕНТАР НА ВЪРДЖ: По-подробно описание на току-що казаното, можеш 
да прочетеш на епизод 358, в края на който ще намериш и въжделения текст "Мини 
на ЕПИЛОГ". Въпреки че според мен да зададеш този въпрос и да те пратя да 
прочетеш края на книгата, не е поощрение, а нещо като в отговор на твое писмо 
някой да ти прати празен лист... 
 
 
71 
 
Въпреки стабилния си на пръв поглед вид, мостът се оказва изключително паянтов и 
когато си стигнал почти до средата, камъните се срутват под краката ти. 
КРАЙ НА ИГРАТА – ЦИТАТ! 
 
 
 72 
 
Бързо пускаш една след друга стрелите си. Иззад прикритието на една от къщите се 
чува стрелба. Удивително – щом стрелата прониже някой призрак, той мигновено изчезва, 
но тя дори не забавя хода си и се случва да улучиш по трима-четирима наведнъж... 
Битката приключва за по-малко от пет минути. От този момент си правоспособен да 
ползваш лък – запиши си за него 10 точки способности... ако ги нямаш от предишните 
дневници, де. 
Мини на 210. 
 
 
73 
 
Попадаш в нещо като магически склад, който за съжаление не е така добре подреден 
като този на Милмар... Но пък знанията на Арикс повече или по-малко ти помагат да 
идентифицираш част от магиите. 
Можеш да се върнеш на картата-илюстрация или да отделиш още единица от 
таймкода си, за да вземеш някоя и друга магия: 
– съставки за ПРЕВРЪЩАТЕЛНА МАГИЯ; 
– сърце от ГЛАГОАБАЗАБАДУЗА; 
– магия ИЗЧЕЗНЕТЕ, СЛЕДИ! 
Всяка от трите, ако я вземеш, ти ОТНЕМА единица таймкод! 
Като приключиш, върни се на картата. 
 
 
74 
 
На пода, точно пред поредното разклонение, откриваш полуизгнила брезентова 
раница, от която се подава пожълтял от времето тефтер. Интересно, кой в Дъгата носи 
раници? 
Ако искаш да разгледаш тефтера, иди на 133. 
Иначе продължаваш на картата. 
 
 
75 
 
Зарар не би могъл без специална подготовка да те последва в Дъгата, но за сметка на 
това, благодарение на Първия край на дъгата, който владее, може доста да ти отрови 
живота. Което и прави веднага. 
Той се втурва към магическата си лаборатория, грабва цял наръч колби и трескаво 
започва да сипва по няколко капки от тях в пълен с черна течност казан. Същевременно си 
мърмори екзалтирано: 
– Пелирп тосонс, абажтока, скресич юл казе сировтаз... 
Черната течност внезапно избухва, опръсквайки брадата на Зарар, няколко околни 
стени и съседните две-три зомбита. 
– Аниволпо е сировтаз! – триумфиращо изкрещява Зарар, продължава да сипва от 
друг наръч колби и да врещи: – Аде авот делс оневреч е акен овръп ировтаз етевот евце... 
За повече от това не му стига време, защото междувременно ти идваш в съзнание в 
Дъгата, а магиите на Сирст са НАИСТИНА много по-могъщи дори от тези на Зарар. 
Резултатът конкретно от тази магия е, че половината Дъга е затворена за теб... едната 
половина по протежение на Пътя на Дъгата. Плюс това, за всеки две неизразходвани 
точки от таймкода са затворени нацяло и следните цветове: червено, зелено, синьо. Тези три кодови думи, в зависимост кой цвят ти е недостъпен, си запиши. След това се 
прехвърли на 4. 
КОМЕНТАР НА ВЪРДЖ: Доста писма питаха какви са тези странни и 
труднопроизносими заклинания. Концепцията ми при съставянето им е крайно 
елементарна. Имаше едно време в "Дъга" една гарга, която говореше наопаки. Е, 
ами, чети заклинанията отзад напред и ще разбереш какви са тези важни неща, дето 
ги приказват разни магьосници във "Водопадите". 
 
 
76 
 
Единственото магическо нещо, което показва търсачът, се намира под една от 
стените на залата, обаче просто няма начин да се добереш до него. За да те улесня, ще ти 
подскажа, че отварянето на това магическо скривалище, е свързано по някакъв начин с 
колониите и плочата на Анубис. 
Сега решавай – ще стъпиш лично върху плочата – на 129, или пък ще хвърлиш 
отгоре и 
 ПАВЕ, ако го имаш – на 81? 
И, както винаги, можеш да се откажеш и да продължиш на картата. 
 
 
77 
 
Друг начин за придвижване по въжето, освен да увиснеш на него като американски 
рейнджър от военните екшъни, просто няма. Така че увисваш в опасна близост до 
огнената повърхност и подканван от бълващата към теб жар, извънредно сръчно се 
прехвърляш напред и все напред по въжето... 
– Стига си се правил на герой! – подвиква ти весело красивата лодкарка. – Най-добре 
зарежи тази работа, ето, ще докарам лодката точно под теб... Пусни се, сядай тук и си 
пътувай комфортно, вместо да се мъчиш като грешен дявол! 
Ако последваш съвета и 
 (логичен е, нали?), мини на 188. 
В противен случай продължаваш на 109. 
 
 
78 
 
Нахлупваш шлема и, о, чудо, между теб и Зарар се появява огромен рицар, облечен в 
малко ръждясали доспехи. 
– Ти пък кой си? – зяпва Зарар. 
Ако не познаваш този рицар, зяпваш и ти. 
– Аз съм поставен от Сирст страж на Дъгата! – надуто пояснява онзи. – И между 
другото, покорно благодаря за това как се отнасяше с моя шлем! Предизвиквам те на дуел 
заради мизерното отношение към съществуването ми! – след което хвърля ръкавицата си с 
трясък. 
– О-ууу! – изпищява Зарар, подскачайки на един крак – ръкавицата е улучила точно 
върха на обувката му. 
По-забавното е обаче, че под доспехите си рицарят няма ръка. Всъщност няма нищо. 
И това нищо се протяга и измъква меча му. 
Явно предстои наистина интересна схватка между този призрак (защото той е точно 
това) и магьосника. Горещо ти препоръчвам обаче да не стоиш да гледаш, а да изчезваш 
между колоните нататък по коридора! 
 
 79 
 
Със зловещ крясък измъкваш меча си и отсичаш с него... 
А, стоп! Забравих да те питам колко точки за бой с меч имаш от "Принца-герой"? 
Защото от такова оръжие може да се възползва само играч, който е играл предишната 
книга и има 10 точки! 
Ако това е така, отсичаш главата на мумията и тя пада в саркофага си, което те 
праща на 24. 
В противен случай обаче мумията изтръгва меча от ръката ти и ти се упътваш към 
176. 
 
 
80 
 
Нещастника разперва пръсти. 
– Сам знаеш, че Вторият край може да бъде намерен, само ако желае да го намерят... 
Но ще ти кажа, че той със сигурност е някъде на самия Път на Дъгата, където се е окопал с 
могъща магия. Ако се сдобиеш с магически ТЪРСАЧ в скитанията си, може и да го 
намериш... Кой знае! Само това мога да ти кажа, дори и оракулите не са всемогъщи! 
Питай друго! 
Върни се на 106 за нов избор или, ако това е бил третият ти въпрос, мини на 18. 
 
 
81 
 
Хвърляш павето и то с трясък се стоварва върху озъбената мутра на Анубис. 
Моментално колониите щръкват нагоре чак до тавана – ако беше ТИ върху плочата, сега 
да си в плен на камъка за вечни времена. 
Обаче понеже не си... 
Отсрещната стена хлътва назад и разкрива пред погледа ти вдълбана ниша, където 
лежи глинена плочка. И без магически търсач можеш да усетиш силната магия, струяща 
от нея. А за да ти разясня положението, ще преведа, че с пате-крачестото писмо на 
египтяните на нея е изписано: 
 О ф 
 В Р : ф 
Р I" 
Добре де, текстът е доста поукрасен, но Върдж не може да гони по цветистост 
египетските фараони, я! 
Заслужи си плочката, прибери я в дневника! 
Продължаваш на картата. 
 
 
82 
 
Не си достигнал и средата на моста, когато забелязваш, че едното въже се крепи 
буквално на добра дума, а другото е почти скъсано. 
Няма да те карам да хвърляш зар, за да изпробваш късмета си. 
Вместо това ще те питам дали имаш ТРИЪГЪЛНИК – на 165, или нямаш такова 
нещо – на 124. 
 
 
 83 
 
Пътеката, по която тръгваш, те извежда до странно скално образувание: огромна 
конусовидна планина с гладки като стъкло склонове, в които просветват зелени искрици. 
Пътеката опира в скалата и свършва там. Напразно се оглеждаш за стълба или нещо 
подобно, чрез което да се изкачиш нагоре... 
Ако имаш кодова дума ГОСТ, направо отиваш на 203 в Слънчевия лабиринт. 
Ако не притежаваш такава кодова дума, то: 
Единственият начин да се озовеш в селището на Нощните криле, е да имаш 
ПРЕВРЪЩАТЕЛНА МАГИЯ и да си склонен да я използваш – ако това е така (и си 
мислиш, че знаеш какво ще търсиш горе), мини на 114. 
Ако притежаваш левитатор, можеш да го използваш САМО ако Нощни криле по 
някаква причина са ти ПРИЯТЕЛИ – иначе ще те разкъсат щом те видят горе! С 
левитатора мини на 127. 
В противен случай чисто и просто се връщаш на картата. 
 
 
84 
 
Попадаш в малка зала насред тунела – и това е типично за египтяните – която 
вероятно е съдържала жертвени предмети и е била украсена със стенописи, разказващи за 
великите дела на великия фараон и т.н. велики работи. Сега обаче цялата зала е покрита с 
дебел пласт влажен, смрадлив мъх, който слабо свети. 
По-силна светлина идва от някакъв улей в стената на залата. 
Можеш да си вземеш малко от мъха – запиши си СВЕТЕЩ МЪХ. 
Можеш да се спуснеш по улея и да провериш накъде води – на 150, или пък да 
продължиш на картата. 
 
 
85 
 
Тази стая води директно към склада за зомбита! 
Ако имаш мъртвешки прах, можеш да продължиш на 98, иначе директно се върни на 
картата, преди да си пострадал! 
 
 
86 
 
Измъкваш Втория край и го надяваш на ръката си – ръкавица със седем остриета 
вместо нокти, като всяко острие е изработено от скъпоценен камък, съответстващ по цвят 
на един от Цветовете на Дъгата. Какво точно се каниш да правиш с него и ти не си съвсем 
наясно, но все някоя могъща магия би могъл да... 
– Вторият край на Дъгата! – изпищява един от призраците, а конят му се изправя на 
задни крака с ужасено цвилене. 
– Вторият край! Вторият край! – подемат и останалите. 
Цялата банда мигом обръща конете си и с пълна скорост се понася обратно към края 
на градчето... а някъде към последните къщи призраците се разтапят и изчезват във 
въздуха. 
Прибираш Втория край, поглеждайки го изумено. Какво ТОЛКОВА би могъл все 
пак да стори на призраците? 
Мини на 210. 
 87 
 
Веднага след като попадаш тук (и произнасяш тайното число), те обгръща ярка 
светлина... и секунда по-късно магически си телепортиран на полето, означено с А. 
То, впрочем, технически въобще не се намира в пирамидата, а е вградено в 
измеренията по такъв причудлив начин, че Ропт сигурно би се обърнал в саркофага си, ако 
разбере, че го има. 
С една дума, ти стоиш в миниатюрна стаичка, единствената мебел в която е паянтова 
дървена маса, а върху нея е поставена дебела книга. 
Книгата е ВЕЛИКАТА МАГИЧЕСКА КНИГА на Сирст, съдържанието и 
 можеш да 
прегледаш в края на ТАЗИ книга. 
Зад гърба ти има врата, която, много ясно, води към 12 на картата. 
 
 
88 
 
Отключваш тежкото резе, отваряш вратата... 
И попадаш в най-кошмарната стая на света. 
Тук се въргалят трупове в различен стадий на разложение. 
А на отсрещната стена са подредени малки стъкленички, във всяка от които има 
движеща се мъгла... Това са душите на мъртвите. Зарар трябва само да произнесе 
заклинанието, да вложи душата в трупа – и получава верен слуга. Зомби, тоест. 
Радвам се да ти съобщя, че във втория том ще можеш да освободиш всички тези 
души. Междувременно обаче такава възможност не ти се отваря, защото нямаш и няма да 
имаш необходимите за магията съставки. 
Върни се на картата-илюстрация. 
 
 
89 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 198. 
 
 
90 
 
Сепва те гневен крясък. Обръщаш се навреме да видиш Зарар, който излиза през 
една от вратите в дъното и хищно протяга ръце към теб... 
Ако си за втори (или трети, четвърти и т.н.) път в двореца, мини на 340. 
Ако имаш рицарски шлем, веднага минаваш на 78. 
В противен случай се втренчваш в синьото сияние, избликнало от дланите на Зарар. 
– Кажи си сбогом с всички светове, лъжепринце! – нарежда ти той. След това 
сиянието те обгръща. 
Мини на 10. 
 
 
91 
 
След дълго ровене в развалините, откриваш само две полезни неща: 
ИЗХАБЕНА БАТЕРИЯ с непонятен надпис. 
ОГРОМЕН ИНКУБАТОР с функциониращ все още термоядрен реактор. Инкубаторът, впрочем, не може да бъде местен, така че не си в състояние да го 
вземеш със себе си, но можеш да си запишеш кодова дума ИНКУБАТОР (колкото да ти 
напомня). 
След което напускаш града и продължаваш по КАРТА НА ДЪГАТА. 
 
 
92 
 
Ето те отново на слънчева светлина! 
– Не носиш мумията, както забелязвам! – сфинксът те поглежда с лека насмешка. – 
Надявам се, че вътре поне си намерил нещо, което да спаси Дъгата! 
– И аз се надявам! – съгласяваш се с него. 
Ако имаш ПЛОЧКА, можеш да му я дадеш на 169. 
Иначе продължаваш по КАРТА НА ДЪГАТА. 
 
 
93 
 
Оракулът притваря очи за момент, след което казва замислено: 
– Не би могъл да го победиш сам – дори и заедно с Принца-герой, ти пак си само 
едно хлапе! Но, ако имаш Втория край и подкрепата на всички народи на Дъгата, и 
успееш да надвиеш Зарар в поне три негови преображения тук, то, може би, ще си в 
състояние да го омагьосаш и убиеш в дуел... да, точно така, в дуел с мечове в собствения 
му дворец! Бъдещето е твърде неясно, не мога да... – въздишката му е твърде тежка. – О, 
как мразя да гадая по такива важни въпроси! 
Мини на 106 за нов въпрос – или на 18, ако това ти е бил последният! 
 
 
94 
 
Поздравяваш учтиво и капитанът се обръща към теб без капка интерес: 
– Добър да е денят! – съгласява се той. – Ти пък кой си? 
– Ами, Арикс Астракс, принц на хората и... – впускаш се в обяснения. 
– Много хубаво! – капитанът присвива устни. – Неприятно ми е, капитан Ван Граал! 
Сега се разкарай, ако не искаш да те сполети проклятие! 
Можеш да пренебрегнеш тази реплика и да попиташ дали ще те вземат на борда – на 
142... или пък да се поинтересуваш от проклятието – на 43. 
 
 
95 
 
Плочата лесно се отделя от мястото си. 
Иззад нея изникват грамадни олигавени челюсти, които се сключват върху ръката 
ти, отхапват я и пак изчезват. Болката е кошмарна, освен това мисълта, че скиташ из 
пирамидалния лабиринт в компанията на един Пришълец е доста обезпокоителна, не 
мислиш ли? 
Имаш около пет минути да направиш нещо за отхапаната си ръка. 
Ако имаш превръщателна магия, използваш я да си възстановиш китката. 
Ако имаш АМФОРА и СВЕТЕЩ МЪХ, също може да се спретне една магия. Ако 
разполагаш с МЕДАЛЬОН и ЧЕРЕП, пак може да се направи нещо. Разбира се, тези вещи 
се употребяват безвъзвратно, но пък ти си здрав и силен. Марш на картата. 
Ако нямаш нито едно от посочените, но разполагаш с вълнени гащи, фланела или 
магьосническа роба, приемам, че си омотал ръката си, спрял си временно кръвта и може да тръгнеш да търсиш поръчаните от мен компоненти из пирамидата, а като ги намериш, 
ръката ти ще бъде възстановена. Пак си на картата. 
Ако обаче нямаш и от изброените дрехи, нищичко не може да бъде направено – 
мини на 8. 
 
 
96 
 
Е, крещенето е лесно. 
Обаче се оказва, че мумията е удивително бърза за разпадащото се състояние, в 
което е. 
Ами, май последното, което НЕ ТИ СЕ ЩЕ да усетиш (обаче усещаш), са 
костеливите и 
 пръсти върху гърлото ти. 
КРАЙ НА ИГРАТА. Това беше. 
 
 
97 
 
Шерифът-призрак продължава да се полюлява: 
– А ти? Как вървят нещата при теб? Ей, знаеш ли, един остави тук съобщение за 
тебе! 
Ако вече си получавал съобщението, просто се върни на картата – нищо ново не се 
случва. 
Иначе призракът ти показва тънък бял плик и ти се прехвърляш на 153, за да 
прочетеш това писмо. 
 
 
98 
 
Хубаво е, че имаш мъртвешки прах (ако действително го имаш), но в конкретния 
случай нямаш полза да го употребиш. Приложението му – с цел избиване на зомбитата и 
освобождаване на душите – ще ти бъде необходимо едва във втория том, когато пак се 
върнеш тук. 
Ето защо се връщаш обратно на: 
118, ако си бил в пералнята; 
85, ако става дума за склада за зомби. 
 
 
99 
 
На доста омърляния лист, с полепнали по него кафяви косми, пише следното: 
"РАЗУЗНАВАТЕЛЕН ДОКЛАД 
ОТ: СПОНДЖЪР ЪГЛИФЕЙС, КАПИТАН ОТ ЛИЧНАТА НА НЕГОВО 
СТРАШНИЧЕСТВО КРАЛ УХ-ТОРМ АРМИЯ 
ДО: АРИКС АСТРАКС, МАЙОР ОТ ЛИЧНАТА НА НЕГОВО ВЕЛИЧЕСТВО КРАЛ 
ВЪРДЖ ПЪРВИ АРМИЯ 
ОТНОСНО: ПРЕВКЛЮЧВАТЕЛ НА ИЗМЕРЕНИЯТА 
Сър, с абсолютна сигурност е доказано, че ПРЕВКЛЮЧВАТЕЛЯТ се намира в 
пещерните гнезда на Нощни криле, но отрядът ми бе възпрепятстван да се изкачи дотам, а 
самолетите не летят в този Цвят. Щабс-генерал Някой си Кърликоут Ривърфал-пфрд 
нареди задачата по осигуряването на предмета да бъде прехвърлена на Вас! Бог да пази 
Краля! Спондж". Много, много странно писмо, а? 
Ами, това е. Връщай се на картата. 
 
 
 
100 
 
Бившият магьосник се усмихва леко: 
– Умен си и знаеш какво да питаш, пък и в другата половина се крият важни за теб 
тайни... За развалянето на магията ти трябват две неща: първо, да положиш изпит за герой 
и, второ, да намериш Великата магическа книга на Сирст! В нея ще откриеш какви 
съставки са ти необходими за... 
– Не можеш ли да ми ги кажеш ти? – За съжаление, не! – той въздъхва отново. – Магията, с която ме е оковал Сирст, не 
ми позволява да видя какво слагаш в котлето, нито пък да чуя думите на заклинанието! 
Мислиш ли, че не бих желал да ти помогна, та да ме освободиш? – смехът му е печален. – 
Но, това е – да станеш истински герой и да прочетеш Великата книга! 
Мини на 106 за нов въпрос – или на 18, ако този е бил третият. 
 
 
101 
 
В сгъстяващите се сенки при чупката на коридора едва се забелязва една врата. 
Малко е трудно да различиш нарисуваните на нея сцени, но пък и те не са за разглеждане 
на светло – най-безобидната от тях представя няколко от куче-, птиче- и другоглавите 
богове на египтяните, които разкъсват някакъв нещастник, отворил една досущ еднаква 
врата в подобен на този коридор. Дали пък картинки от този род не трябва да бъдат 
тълкувани като египетското: "Забранено за външни лица!" или "Внимание! Смъртна 
опасност!"? 
Ако желаеш все пак да отвориш вратата, мини на 138. 
Иначе я отминаваш и продължаваш на картата. 
 
 
102 
 
Това е личната спалня на Зарар! 
Тук има, както му се полага, просторно легло с балдахин, стилна масичка с 
огледало... 
На масичката се въргаля четка за коса с валмо бели косми на нея, в ъгъла на парче 
хартия са събрани обрезки от нокти, от другата страна са принадлежности за бръснене, а 
няколкото капки кръв по повърхността на масата свидетелстват за това, че и през дългия 
си предълъг живот Зарар така и не се е научил да се бръсне, без да се порязва! 
Ако смяташ, че всички тези боклуци (косми, кръв и нокти) могат да ти свършат 
някаква работа, вземи ги – запиши си ги като "нокти" за по-лесно. Това обаче ще ти коства 
допълнителна единица от таймкода. 
Тъй или иначе, върни се на картата. 
 
 
103 
 
Обискираш скелета. Намираш у него само един златен медальон, който можеш да 
вземеш. 
Сега се налага бързо да се върнеш на картата, в който край на срутения тунел 
желаеш. 
 
 
104 
 
Поклащаш глава: 
– Благодаря за любезността, но бих искал да си опитам силите там горе... Ако не 
успея, ще дойда да ме превозиш! – възпитано отказваш и се връщаш нагоре по въжената 
стълба. 
– Ти си глупак! – провиква се след теб момичето и се намръщва. 
Мини на 47. 
 
 105 
 
Едната ръка на Нещастника леко се раздвижва, махвайки ти да се приближиш. 
– Виждам, че си намерил своята сянка, лъжепринце... – прошепват едва чуто бледите 
устни на мъжа-статуя. – И вече носиш истинския Арикс в себе си... Сам знаеш – питай, за 
да ти бъде отговорено! 
– Ти как си? – дипломатично задаваш въпрос. 
– Не по-добре и не по-зле от миналия път... – Нещастника въздъхва. – Все още чакам 
своя герой! – Помръдването на устните му може да бъде тълкувано и като горчива 
усмивка. 
– Зарадвах се, когато взе в ръце Втория край на дъгата и ако онзи идиот Милмар не 
бе те призовал обратно, сега щях да съм свободен, но... Хайде, питай, нямам много сили! 
Три въпроса, нали знаеш? 
Въпросите, за твое удобство, са на 106. 
 
 
106 
 
След като зададеш и трите си въпроса (или ти омръзне да питаш), мини на 18. 
Можеш да се поинтересуваш: 
"Къде е сега Вторият край?" – 80. 
"Как да победя Зарар?" – 93. 
"Как да разваля магията върху половината от Дъгата?" – 100. 
"Какво ме очаква в бъдещето?" – 112. 
"Как да те освободя?" – 117. 
"Как ще свърши това приключение?" – 70. 
"Сънувам ли всъщност?" – 62. 
"Как се отговаря на гатанки?" – 35. 
Не забравяй, само три въпроса! 
 
 
107 
 
Пускаш камъка в дупката. 
Чува се първо: "Дум!" и после: 
– Откога не бях хапвал такова първокласно сърце от глагоабазабадуза! 
– А тайната? – питаш веднага. 
– А, ами, тайната е, че фараонът е гол! – гласът от дупката неудържимо се разхилва. 
Това е то. Върни се на картата. 
КОМЕНТАР НА ВЪРДЖ: Откъде взе скъпоценния камък? Просто се чудя, де... 
 
 
108 
 
Криволичещата пътека, която се отклонява от Пътя на Дъгата, те отвежда до 
интересна система диги и канали за отводняване, отвъд които се простират плодородни 
поля, покрити с чудновати на вид посеви. Растенията са гъсти, но между тях са плъзнали 
плевели, някои от каналите са разрушени и нивите се заблатяват... 
Малко по-нататък стоят полусринати хамбари, по които още личат следи от пожар. 
Мястото има вид на изоставено отдавна... След хамбарите се простират буренясали 
овощни градини, а отвъд тях се намира едно приятно на вид градче, което също е 
започнало да се руши. Странно или не, къщите ти изглеждат някак си твърде големи: сякаш обитателите на 
града са били до един над два метра ръст, ако се съди по размерите на вратите и 
височината на таваните. 
Сега, ако имаш ДИНОЗАВЪРСКО ЯЙЦЕ, можеш да продължиш на 277. 
Иначе би могъл да претърсиш градчето на 91. 
А ако вече си направил това и още нямаш Яйце (или пък ти липсват други съставки 
за магията), просто се върни на картата. 
 
 
109 
 
Изръмжаваш през стиснатите си зъби: 
– Как ли пък не съм те чул! – и упорито продължаваш, както си знаеш. 
Няколко минути по-късно, с доста красив акробатичен замах се пльосваш върху 
неравната повърхност на каменната колона. Като изключим това, че направо не си 
чувстваш ръцете, си съвсем добре. И без помощта на разни съмнителни лодкарки. 
Оттук можеш да продължиш по каменния мост към една съблазнителна кошница 
почти до изхода – на 71, по въжения мост към съседната колона, която обаче ще те върне с 
поне двадесетина метра към заключената врата, откъдето влезе – на 163, или пък по едно 
несъмнено съмнително въже до друга колона съвсем наблизо – на 30. 
 
 
110 
 
Попадаш в добре обзаведена оръжейна. 
Оттук можеш да вземеш (всяко срещу единица от таймкода) някое от следните 
оръжия: меч, боздуган, лък, кама с отровено острие. 
След като приключиш, върни се на картата. 
 
 
111 
 
То, крясъкът, добре. Само че с какво оръжие ще нападнеш по-точно? 
– с меч на 79; 
– с боздуган на 50; 
– с паве на 32. 
Други оръжия не важат и ако си ги имал предвид, бегом марш към 176. 
 
 
112 
 
Нещастника въздъхва: 
– Какво те очаква в бъдещето ли? Много приключения! 
– За това и сам мога да се досетя! – прекъсваш го жлъчно. 
– Зависи от твоите действия! – пояснява Нещастника. – Най-общо казано, трябва да 
си осигуриш подкрепата на всички в Дъгата, да отвориш и другата и 
 половина, да станеш 
герой, да откриеш куп странни чудесии, както и да победиш Зарар. Това устройва ли те 
като отговор? 
Върни се на 106 за нов въпрос – или на 18, ако това е бил третият. 
КОМЕНТАР НА ВЪРДЖ: Ти какво, очакваше Нещастника с подробности да ти 
разкрие сюжета? Не си познал! 
 
 113 
 
За съжаление магията, задържаща Колин, е прекалено силна за теб. Но поне знаеш 
къде да търсиш момичето, когато отново се върнеш в двореца! 
Извади си 2 от таймкода и продължаваш на картата-илюстрация. 
 
 
114 
 
Изричаш подсказаното ти от Арикс заклинание и мигновено се преобразяваш на 
Нощно крило. Сега Вече можеш да полетиш (малко тромавичко) и да се озовеш на върха 
на Стъклената планина: доста изтощен, омърлян и в не особено добро настроение, но... 
На върха на планината има стотици пещери, в които гнездят странните Нощни 
криле. Самото стъкло излъчва призрачна светлина, достатъчна да осветява тези пещери-
коридори, а денем планината става непрозрачна и не позволява на слънцето да опържи 
живи обитателите си. Магия, какво друго? 
Когато се приближаваш към пещерите, от тях излитат няколко дузини млади воини – 
твърде млади, за да ловуват като възрастните, но достатъчно добре обучени да отблъскват 
всяка атака. 
– Не си от нашите! – гневно изпищява едно Нощно крило. 
Отвръщаш, както Арикс ти подсказва: 
– Вестител съм! Дойдох да се срещна със старейшините! 
Воините правят няколко кръгчета, съвещавайки се на пискливия си език, след което 
друг от тях ти съобщава: 
– Ще бъдеш допуснат до среща! – и полита пред теб към една от пещерите. 
Мини на 206. 
 
 
115 
 
Призрачката въздъхва, като чува въпроса ти: 
– О, аз съм археоложка! Бях в Кайро в началото на 20-ти век, да проучвам 
пирамидите... един странен белобрад старец ми спомена за все още неограбена, 
съвършено недокосната пирамида... – тя изхлипва. – И аз се вързах. И дойдох тук... И 
сфинксовете бяха живи! И... И... Казвам се Хелън Декстър! 
Хммм, да! Ще оставя на теб да се чудиш кой е бил старецът – Милмар, Зарар или 
пък самият Сирст. Това е без значение. 
Можеш да попиташ още нещо, например: 
"Какво интересно има в пирамидата?" – 126. 
"Накъде да тръгна?" – 146. 
"Мога ли да ти помогна с нещо?" – 154. 
Ако се сетиш и за друг важен въпрос, задай и 
 го! 
 
 
116 
 
Грамадната пирамида е построена насред голо, обрасло с ниски тръни поле и се 
забелязва наистина ОТДАЛЕЧ! Трябва да е висока едно петдесетина метра като минимум! 
От двете страни на входа и 
 са легнали два каменни сфинкса с презрителни изражения. 
Когато се приближаваш, единият от тях... оживява! Бавно се надига, изпъва лапи и 
още по-презрително отпреди се втренчва в лицето ти. 
Ако имаш кодова дума СИЛОЗ, мини на 26. Ако случайно имаш СФИНКС в графата ВРАГОВЕ, веднага мини на 28. 
В противен случай продължаваш на 45. 
 
 
117 
 
Оракулът се усмихва: 
– Хубаво е, че мислиш за мен, макар по този начин да си похабяваш един въпрос! 
Ами, трябват ти Вторият край на Дъгата и вкаменяваща вода, както и Великата магическа 
книга на Сирст. Там е вписано заклинанието, което, подкрепено от Водата, ще ме 
освободи от прегръдките на камъка! 
Върни се на 106 за нов въпрос – или мини на 18, ако този е бил третият. 
 
 
118 
 
Къс коридор зад вратата води към перално помещение. В предверието му, край 
силно напалена печка, се сушат разни дълги вълнени гащи (Зарар явно е старомоден), 
оръфано кафяво наметало, истинска магьосническа роба и дебела вълнена фланела. В 
главната стая десетина зомбита усърдно перат в грамадни димящи котли. При зомбитата 
естествено нямаш какво да правиш (освен ако не притежаваш мъртвешки прах, тогава 
мини на 98). Но пък можеш да си вземеш някоя от дрехите (всяка ти коства единица от 
таймкода). 
След като приключиш, върни се на картата. 
 
 
119 
 
Убеден съм, че нямаш кодова дума ТОМ. 
Много съжалявам, но: 
– ако си просто любопитен играч, претърсващ разните възможности, върни се, 
откъдето дойде. 
– ако си играч, който се опитва да изшмекерува, губиш правото си да използваш 
Бонус епизод, ако се натъкнеш на такъв. 
Това е то. Контрольорът Бъни Смит бди! 
 
 
120 
 
Единственото нещо, което можеш да направиш, е да използваш Втория край на 
Дъгата, за да се телепортираш чрез него... Защото Зарар пристига, вече е в магическата 
работилница и срещне ли се с теб, край! 
Та, телепортираш се моментално. 
Губиш 4 от таймкода и се озоваваш в коридора на илюстрацията-карта (без да 
изпълняваш епизод 90). 
Ако обаче се налага да използваш Втория край за втори път в същата ситуация, 
Зарар вече е сложил противотелепортна магия и ти отиваш на 2. 
 
 
121 
 
Бързо нахлупваш шлема. Ако досега не си знаел, той принадлежи на специален дух, 
имащ за задача лично да те защищава... поне в последните две книги от серията. Рицарят на Дъгата се появява, хвърля един бърз поглед на нападащите призраци и ти 
нарежда: 
– Скрий се бързо в онази къща! – след което с изваден меч се нахвърля на бандитите. 
Схватката приключва за броени минути. Вярно, бронята му е надупчена на доста 
места, но тъй като под нея няма тяло, куршумите на призраците не могат да му навредят... 
а неговият меч, за разлика от пушките, им действа прекрасно. 
След като и последният призрак се изпарява, Рицарят доволно ти кимва: 
– Задачата е приключена! – и изчезва. 
Не ти остава друго, освен да си свалиш шлема, да го потупаш приятелски с 
надеждата Рицарят да усети жеста ти – и да го прибереш. 
Мини на 210. 
 
 
122 
 
Тук по принцип не се случва нищо интересно. С изключение на това, че на стената 
има отвор, а над него, на съвсем разбираем за теб език, е написано: "ПОЖЕРТВАЙТЕ 
СВОЕТО СЪРЦЕ ОТ ГЛАГОАБАЗАБАДУЗА, ЗА ДА НАУЧИТЕ ЕДНА ГОЛЯМА 
ТАЙНА!". 
Ако притежаваш такова чудо и го жертваш в замяна на тайната, иди на 173. 
В противен случай продължаваш на картата. 
Само ако имаш СКЪПОЦЕНЕН КАМЪК и искаш да жертваш него, подлъгвайки 
това, което седи зад отвора, иди на 107. 
 
 
123 
 
Старейшината ти посочва тесен процеп, през който минаваш. 
Попадаш в квадратна зала, на три от стените на която има по две врати. 
Пред всяка врата стоят по двама Нощни криле. Веднага щом се приближаваш към 
първата, двамата и 
 пазачи заговарят: 
– Партньорът ми не държи Уорг, да не си помислиш? – казва единият. – Правилната 
врата е втората, ако мога да те осведомя! 
– Партньорът ми държи Гуорл и нито тази, нито втората врата са правилни! – 
контрира другият. 
Приближаваш се до втората врата и нейните пазачи казват: 
– И двамата сме измъкнали Гуор! – обявява първият. – Бъди сигурен, това е 
правилната врата! 
– Вярно! – кимва партньорът му и след малко допълва: – Правилната врата е 
всъщност третата, приятелю! 
Минаваш към третата врата. 
Първият от пазачите и 
 с ентусиазъм заявява: 
– Поне един от нас двамата държи Гуор и петата е правилната врата! 
– Това е вярно естествено! – добавя другият. 
Поклащаш глава – доста странен метод за изпитание, нали? – и тръгваш към 
четвъртата врата. 
– И двамата сме попаднали на Гуор и това е правилната врата! – веднага ти съобщава 
единият пазач. 
– Поне един от нас наистина държи Гуор – съгласява се другият – и това не е 
правилната врата, можеш да си напълно сигурен! 
Пред петата врата коментарът е следният: 
– И двамата държим Гуор! – мрачно казва първият. – Това е правилната врата, 
изобщо не се съмнявай! – Поне един от нас има карта Уорг и това не е правилната врата, каквото и да те 
лъже партньорът ми! 
Най-сетне стигаш и до последната врата. 
Първият и 
 пазач казва: 
– Или съседът ми има Уорг, или това е правилната врата! 
Вторият заявява: 
– Или съседът ми има Гуор, или това е правилната врата! 
Решавай през коя врата трябва да минеш, за да попаднеш в Слънчевия лабиринт: 
– първата – на 19. 
– втората – на 39. 
– третата – на 49. 
– четвъртата – на 69. 
– петата – на 89. 
– шестата – на 139. 
 
 
124 
 
Излишно е да те предупреждавам, че по въжета като това не бива да се опитваш да 
се придвижваш... то се къса по някое време, нали разбираш! 
КРАЙ НА ИГРАТА – ЦИТАТ! 
 
 
125 
 
Капитанът се навежда през борда. Ти също – и заставаш кажи-речи лице в лице с 
една русалка. По-точно със същата онази, която навремето ти помогна. 
– О, здравей! – тя широко ти се усмихва. – Радвам се да те видя пак и май точно ти 
ми трябваше! Капитане, ще ни извиниш ли за минутка? 
– Контактувам понякога с тяхното миграционно стадо... – пояснява Ван Граал за теб. 
– Странно, че и ти я познаваш! 
– О, това е дълга история! – уверяваш го. 
Сега мини на 261, за да разбереш защо точно ти си и 
 нужен на русалката. 
 
 
126 
 
Проявяваш безмерно любопитство, питайки: 
– И какво интересно има в тази пирамида? 
– Само боклуци! – със съжаление отвръща призрачката. – За толкова столетия не 
открих и една полезна вещ! Въргалят се какви ли не оцветени пера, за Бога, това да не е 
Южна Америка, черепи, кокали... обаче саркофагът на Ропт така и не го открих! А, има и 
някаква дебела книга, написана на език, който никакъв не е... Все едно някой се е опитвал 
да се подиграва с мен, нещастната аз... – Тя избухва в истеричен плач. 
Все още можеш да я попиташ: 
"Коя си ти?" – 115. 
"Накъде да тръгна?" – 146. 
"Мога ли да ти помогна с нещо?" – 154. 
Ако се сетиш и за друг важен въпрос, задай и 
 го! 
 
 
 127 
 
Стиснал здраво левитатора, се издигаш все по-нагоре и по-нагоре, докато достигаш 
върха на планината. 
Стръмните чукари са осеяни със стотици пещери, в които гнездят Нощните криле. 
Самото стъкло излъчва светлина, достатъчна да осветява обиталищата им, а денем 
планината става непрозрачна и така не позволява на слънцето да изпържи чудноватите 
създания. 
Веднага след като приближаваш пещерите, към теб полита цяло ято млади воини. 
– Не си от нашите! – обвинително изпищява един от тях. 
– Така е! – отвръщаш спокойно. – Но съм приятел на народа ти... и искам да се 
срещна със старейшината! 
Виж, ако обичаш, дневника си от "Принца-герой" (защото единствено специална 
покупка от Кхартум може да направи нощните криле твои приятели) и провери какъв 
ПРОДУКТ в шишенце си купил за тази цел. Както е прието напоследък, обърни буквите в 
цифри (А е 1, Б е 2 и т.н. до Я – 30), събери тези цифри, прибави към сбора 2 и премини на 
получения по този начин номер на епизод. 
КОМЕНТАР НА ВЪРДЖ: Това е антишмекерски капан. Съмнявам се да 
можеш сам да се досетиш що за чудо ти дава приятелството на Крилете, но опитай, 
ако желаеш! Иначе, знаеш, просто ще трябва да се откажеш от този опит и да се 
върнеш на картата. 
 
 
128 
 
Най-доброто чудовище, което ти идва на акъла в момента, е глагоабазабадузата. Така 
че моментално се преобразяваш и се нахвърляш върху мумията не по-малко свирепо от 
самата нея на 152. 
Най-бързо бягащото животно, за което се сещаш, е гепард. Така че моментално се 
преобразяваш и си плюеш яко на петите на 179. 
Изборът между двата варианта е, както се казва, лично твой. 
 
 
129 
 
Стъпваш на плочата. 
Моментално колонките се издигат нагоре, обграждайки те в толкова тясна клетка, че 
нито да се промъкнеш между тях, нито да се обърнеш в "затвора" си дори. 
Ако имаш преобразяваща магия, можеш да я изхабиш, за да се преобразиш на муха 
или змия, примерно – тогава продължаваш по картата поживо-поздраво. 
В противен случай завинаги оставаш в плен на хитрия фараон Ропт. Докато 
скелетясаш – и след това. 
"Е, ти опита и загуби!" – Г й М й- GSTV 
 
 
130 
 
Не след дълго достигаш до обичайното за подобни лабиринти разклонение. Само 
дето тук, върху забравен бог знае от кого камък, се е свил полупрозрачният силует на 
жена, която безсилно хлипа. Чула стъпките ти, тя вдига глава (излишно е да казвам, че е 
призрак!). 
– Здрасти! – безстрашно и 
 казваш ти. – Ъъ... Здрасти! – тя деликатно избърсва очи с прозрачна носна кърпичка. – И ти ли 
се загуби? 
– Имам карта! – съобщаваш и 
 поверително. 
– То и аз имам... – съгласява се тя. – Обаче издебнах сфинксовете, за да вляза преди 
няколко столетия и сега не смея да изляза, защото ще ме изядат жива или умряла! 
Ако смяташ, че разговорът с тази луда призрачка е загуба на време, продължаваш на 
картата. В противен случай можеш да я попиташ: 
"Коя си ти?" – 115. 
"Какво интересно има в пирамидата?" – 126. 
"Накъде да тръгна?" – 146. 
"Мога ли да ти помогна с нещо?" – 154. 
Ако се сетиш и за друг важен въпрос, задай и 
 го! 
 
 
131 
 
Може би защото кошницата е стабилна... или пък просто имаш късмет... във всеки 
случай мостът дори не трепва под краката ти, докато предпазливо напредваш по него. И 
тъй, ето те на няколко метра от изхода как прекрачваш през ръба на грамадната 
тръстикова кошница... за малко не изгубваш равновесие, понеже стъпваш върху някакъв 
камък на дъното и 
. 
Е, камък като камък. Все още си личи, че изобразява лодка с някой на носа и 
 – бивша 
статуетка, значи – но е така износен от времето, че можеш само инстинктивно да се 
досетиш КОЯ точно лодка и КОЯ точно лодкарка трябва да символизира това чудо. Ако 
вземеш този камък (не че ще ти трябва), запиши го като СТАТУЕТКА. 
Оттук по дебело колкото ръката ти въже благополучно се добираш до изхода на 
адското подземие и можеш да се върнеш на картата на 164. 
 
 
132 
 
Обясняваш на шерифа затруднението си. 
– А, елементарно, приятелю! За мен ще е удоволствие да ти помогна! – той доволно 
се ужилва. – Нямаш проблеми! 
Измъква от джоба си полупрозрачен сребърен долар, подхвърля го високо, 
прострелва го мълниеносно в средата, улавя го и триумфално ти го подава. 
С малко съмнения взимаш пробитата монета, но тя си остава на дланта ти – макар и 
не съвсем реална, прекалено лека и ефирна, тя съществува. 
– Дай това на капитан Ван Граал! – шерифът кимва утвърдително. – Това е моят 
пропуск и препоръка! Бих искал да дойда с теб до пристана, но, знаеш, мога да ставам от 
мястото си само ако бандата на Кейси е наоколо... Върви сега! И ми обещай, че ще 
направиш всичко възможно да освободиш града ми! 
– Разбира се! – кимваш на свой ред. – До скоро! 
Върни се на картата и не забравяй ПРОБИТИЯ ДОЛАР. 
 
 
133 
 
На титулната страница се кипри калиграфски изписано ДНЕВНИК НА 
АРХЕОЛОГИЧЕСКАТА ЕКСПЕДИЦИЯ С РЪКОВОДИТЕЛ ХЕЛЪН ДЕКСТЪР (И 
ЕДИНСТВЕН ЧЛЕН). Прелистваш набързо и попадаш на интересен материал, озаглавен 
ПИРАМИДАТА НА РОПТ – ... ВЕК П.Н.Е.?, страниците след който са изпълнени с непонятни за теб записки и тълкувания. Всъщност единственото, което привлича 
вниманието ти (и заради което съм сложил тефтера на пътя ти), е следният дебело 
подчертан абзац: "(разлята течност, нечетливи няколко думи)... опасности във вътрешния 
кръг на лабиринта. Вероятно това са (отново разлято) на египтяните, но трябва 
допълнително да се провери в Лондон. Странна плесен по стените на 84-та зала – има ли 
някакви свойства? – да се вземат проби за изследвания... (още много разлято)" и толкова. 
Сега вече можеш да се върнеш на картата... тефтерът няма да ти трябва. А, да. В 
раницата, освен него, намираш най-разнообразни боклуци и между тях – стоманена кутия 
с яркочервен надпис: "Внимание, опасно!", която обаче е заключена. НЕЯ можеш да 
вземеш, ако си сигурен, че нямаш нищо против да носиш опасни работи. А ако имаш 
КЛЮЧЕ и пластина с УКАЗАНИЯ, можеш да отвориш кутията на 58... Рискът си е твой. 
Тъй де, сигурен ли си, че си квалифициран магьосник? 
 
 
134 
 
В тази зала, разположена почти до повърхността на планината и така сгрявана от 
слънцето, че вътре е почти непоносимо горещо, Нощните криле са оставили яйцата си, 
които слънчевите лъчи щателно "мътят". 
Две жени-криле пазят яйцата, обръщат ги и ги наглеждат. 
Едната не особено дружелюбно се обръща към теб: 
– Това не е място за случайни скитания! 
– Не съм дошъл да пипам яйцата! – възразяваш. 
– Не се бави! – подканва те другата. – Наистина няма какво да правиш тук! 
Може и така да е. Но до входа са сметени на купчинка черупки от яйца, сред които 
има и омърляни пера – можеш да си вземеш малко, ако желаеш. И от едното, и от другото. 
След което се върни на 203 – дамите не са склонни да разговарят с теб. 
 
 
135 
 
Приспособен за работа във всякакви условия, бластерът не дава засечка и сега – за 
нула време накълцваш мрежата на парченца и само осезаемото затопляне на водата 
подсказва с какво си я унищожил. Тъй като всички русалки са свободни, можеш спокойно 
да си запишеш кодова дума ЩУРМ и да се върнеш на "Холандеца" на 236. А ако си с 
кодова дума ВОДА, мини на 241. 
КОМЕНТАР НА ВЪРДЖ: Търсейки описанието за функциите на бластер под 
вода в "Принцът-герой", констатирах, че съм допуснал техническа грешка и 
съответният епизод е дублиран в СИТУАЦИИ с такъв от предна ситуация. Поемам 
цялата вина и коленопреклонно моля за извинение. Случва се и на най-добрите! 
 
 
136 
 
Поклащаш глава. 
Призрачката свива рамене: 
– Карай да върви, няма значение... – и изчезва като топяща се мъгла. Ако мъглата 
изобщо може да се топи, де. 
Ами, толкова по въпроса за срещи със свръхестествени явления. 
Продължаваш на картата. 
 
 137 
 
Въпреки леките съмнения, които изпитваш, бластерът се оказва невероятно добро 
оръжие. Щом лазерният ти лъч прониже някой призрак, той мигновено изчезва, но лъчът 
само леко помътнява и се случва да улучиш по трима-четирима наведнъж, преди съвсем 
да избледнее... Иззад една от къщите също се чува стрелба в "твоя полза". 
Битката приключва за по-малко от пет минути. 
Отбележи си, че бластерът ти вече е изтощен (не става за стреляне) и мини на 210. 
 
 
138 
 
С мъчително скърцане вратата се отваря. 
Ура, ти току-що намери почивалнята на фараона Ропт! 
В средата на малкото помещение се извисява грамаден саркофаг. На пиедестал пред 
него са наредени всевъзможни купички, скъпоценности, оръжия и изгнили дрехи – дарове 
за времето, когато боговете ще върнат фараона към живот, или пък за времето, когато той 
ще прекрачи в отвъдния свят... или за каквото там ги поднасят египтяните. 
Из цялото помещение са разпръснати скелети – робите на фараона, които, както и 
даровете, трябва да му послужат, когато той сметне за добре. 
Ако желаеш, можеш да вземеш със себе си скъпоценности и благовония (точно така 
си ги запиши). 
Ако желаеш, можеш да надникнеш в саркофага на 167. 
И накрая, ако желаеш, можеш да се върнеш на картата. 
 
 
139 
 
Къс коридор те отвежда до просторна полукръгла зала, стената на която е като 
прозорец и през него се вижда окъпаната в светлината на настъпващия изгрев Дъга. 
Мини на 192. 
 
 
140 
 
Връщаш се при Нещастника, който обаче дори не помръдва при появата ти. 
Нахлузваш търсача и се втренчваш най-внимателно в пейката му. 
Аха, ето го! Скрито надлежно чрез магия, зад каменната пейчица си лежи огромно 
динозавърско яйце. 
Това беше целта на настоящия ти поход, можеш да вземеш яйцето. 
Върни се на картата. 
 
 
141 
 
Оглеждаш просторното, влажно предверие с известно недоумение. Както си му е 
редът, стените са покрити със ситни стенописи, които, ако беше в състояние да четеш 
свободно някой от трите египетски писмени езика, щяха да ти разкажат за великия живот 
и великите подвизи на великия Ропт, който бил велик приятел на великия Сирст... и други 
такива велики работи. Понеже нито ти, нито аз обаче четем египетски йероглифи, няма да 
ти губя времето с илюстрации по въпроса. 
От фоайето започват два сумрачни коридора. В началото на първия е изрисуван 
грамаден мъж с глава на куче (или на чакал, художествените способности на египтяните все още хвърлят истинските художници в абстрактно стеносъзерцание). В началото на 
другия коридор пък стои мъж с глава на птица (това би трябвало да е ястреб, ама виж по-
горните скоби). 
С една дума, ти си решаваш! 
А, впрочем, ако си тук, за да излезеш от пирамидата, мини на 92! 
 
 
142 
 
Питаш учтиво: 
– Извинете, бихте ли имали нещо против да ме вземете на борда? Отивам към 
Лилавия цвят, ако и вие сте натам... 
– На този кораб – студено отвръща капитанът – могат да се качват само магьосници! 
Иначе, не! 
Ако притежаваш магьосническа роба, можеш да му я демонстрираш и да се 
прехвърлиш на 155. 
В противен случай той просто не те поглежда повече – отиваш обратно на картата да 
си търсиш друго превозно средство. 
 
 
143 
 
Сварваш гущера, който по стара традиция пак застава на задни лапички и се 
втренчва в теб, но този път, като хуква, жълтото дрънчащо нещо пада от опашката му. 
Оказва се, че това е красив медальон, ръчна изработка. 
Продължаваш на картата (ако не си идвал друг път тук, освен медальона, намираш и 
едно нащърбено паве). 
 
 
144 
 
Колонките всъщност са подвижни – ясно се вижда луфтът в гнездата им. Плочата 
също е нестабилна. Явно това е някаква система – но дали служи за срутване на част от 
покрива, за посипване на който я използва с манна небесна или за нещо друго, от пръв 
поглед не може да се каже. 
Тъй като не можеш да дърпаш или натискаш колонките – нищо не става при такова 
действие (аз го казвам!), то ти остава само плочата като поле за експерименти. 
Би могъл да стъпиш върху нея – на 129. 
Или пък да хвърлиш отгоре и 
 ПАВЕ, ако го имаш – на 81. 
Или да използваш МАГИЧЕСКИЯ ТЪРСАЧ, ако го имаш – на 76. 
И, както винаги, можеш да се откажеш и да продължиш на картата. 
 
 
145 
 
Укритието е хитро измислено – пък и таванът сигурно се е срутил малко повече, 
отколкото строителите са сметнали за необходимо, но все пак твоето зорко око открива 
навреме една подозрително правилна пукнатина. Не ти коства много усилия да разровиш 
боклуците и да извадиш... нека го наречем ритуално украшение. То е триъгълно, метално, 
гравирано с разни птичи курешки (тъй де, египетски надписи) и не изглежда да върши 
нищо полезно. 
Ако решиш да го мъкнеш със себе си (неудобно е за носене!), запиши го просто като 
ТРИЪГЪЛНИК. Сега се налага бързо да се върнеш на картата, в който край на срутения тунел 
желаеш. 
 
 
146 
 
Свиваш рамене: 
– И накъде според теб ще е най-добре да тръгна оттук? 
– Към изхода! – иронизира призрачката. – А ако питаш за по-добрия коридор, и 
двата са еднакви! В единия ще намериш куп щуротии, в другия – сума боклуци! И, о, я се 
разкарай и ме остави на мира! – силуетът и 
 се стапя за няколко секунди. 
Остават да се чуват само хлипанията. 
Хмм, май това беше за днес общуването ти с призраци? 
Върни се на картата. 
 
 
147 
 
За твое най-голямо неудоволствие, в "затворената" половина остава хижата на 
Щастливеца – и това ако не е лош късмет, здраве му кажи. 
Е, напред към Кхартум тогава! 
Ако не знаеш (т.е. не си бил наоколо), Кхартум е разположен насред съвсем 
истинска лилава пустиня, построен е в гърлото на отдавна угаснал вулкан и до него се 
стига през тесен каньон. А от двете страни на каньона се издигат статуите на Черната 
стража – мъж и жена, застинали взрени в небето. Освен от тях, каньонът се охранява и от 
войнствен отряд араби. 
Когато приближаваш до вулкана този път, забелязваш арабите да се карат много 
сериозно за нещо. Дето се казва, почти си стигнал до тях, когато един най-сетне те 
забелязва и се обръща към теб: 
– Можеш да влезеш в Кхартум, само ако си платиш! 
– Или ако си от нашите! – допълва друг. 
– Или ако разкараш дракона! – додава трети. 
– Таксата е двадесет и пет соверена! – обобщава първият. 
Ако имаш необходимата сума в соверени (или притежаваш НАКИТИ или 
СКЪПОЦЕННОСТИ), можеш да платиш и безпроблемно да продължиш на 174. 
От "техните" не може да си този път, значи ти остава да питаш що за дракон са 
споменали – на 187, или да се върнеш на картата безславно, но и безболезнено. 
 
 
148 
 
Лодкарката радостно ти се усмихва: 
– Най-сетне да видя жива душа в този огнен океан! 
– Коя си ти? – питаш я учудено. 
– Как коя съм? Поредното ти приключение! – тя се засмива. – Служа на Ра, разбира 
се! Тъй да се каже, поредната проверка... Дали ще тръгнеш по въжетата и ще умреш или 
ще се възползваш от лодката и безопасно ще стигнеш до изхода, зависи от ума ти, нали? 
Хайде, качвай се! 
Ако имаш МАГИЧЕСКИ ТЪРСАЧ и искаш да се възползваш от него, мини на 197. 
Ако се качиш в лодката, мини на 188. 
Все още можеш и да се върнеш обратно горе на площадката – на 104. 
 
 149 
 
Воинът тържествено ти връчва... излъскан от времето вълчи череп. 
– От днес – сурово заявява Старейшината – сред нас ти ще бъдеш наричан Вълчият 
череп! Добре дошъл в племето – винаги ще си наш приятел и гост! 
От тук нататък вече притежаваш кодова дума ГОСТ, а Нощните криле си записваш в 
"приятели". 
Всеки път, когато сметнеш за необходимо, можеш да се разхождаш из Слънчевия 
лабиринт на 203. 
 
 
150 
 
След дълго пързаляме в недрата на пирамидата, откриваш накъде е водел улеят, 
чиито стени са обрасли с много по-силно светещ, но извънредно мокър и слузест мъх. 
А именно, той води към една подземна камера. На дъното на тази камера има 
солидна купчина кости, която ти попречва да се удариш силно, като падаш от изхода на 
улея. Същата тази купчина кости по този начин доста удължава агонията ти, защото краят 
на улея е високо горе на тавана, на около четири метра от теб. А ти, засега, не разполагаш 
с нищо, което може да те измъкне от камерата... Стълба от кости не успяваш да сътвориш. 
Хммм, това беше твоето приключение. 
КОМЕНТАР НА ВЪРДЖ: Ти какво си мислеше, че четеш – "Тайната на 
светещия мъх" ли, що ли? Дик Ченси е герой на Колин бе, бугъл, ти си Арикс 
Астракс. Или по-точно, беше. 
 
 
151 
 
На пристанището откриваш мирно да се поклаща "Ледената чайка" на капитан Бърк, 
който с удоволствие ще те вземе до Лилавия цвят (или пък до Синия) само срещу 15 
соверена или ако ги нямаш, срещу счупен автомат и дъвка. Ако и това нямаш, можеш да 
замениш скъпоценности, благовония или, в най-лошия случай, просто 2 предмета от 
дневника по твой избор. 
Рано на следващата сутрин корабът минава през стената от мъгла между Цветовете – 
и щом излиза в открити води, в далечината се появяват смътни силуети на планини... 
Лилави естествено. 
Сега можеш с чиста съвест да си запишеш в празното поле на Лилавия цвят 147 и да 
продължиш на картата, като сметнеш, че Бърк ще е готов да те прекара обратно през 
морето, ако пожелаеш това. 
Забележка на Върдж: Ако случайно си се возил на "Летящия холандец" и по 
погрешка си се озовал на този епизод, моля, мини на 37! 
 
 
152 
 
Това, което се изписва на бинтованото лице на мумията, е максимално близко до 
неподправен ужас. И нищо чудно – след като имаш едно петдесетина-сто пипала, 
десетина усти, куп облещени зъркели и много, много, МНОГО ЗЪБИ! 
Това, което остава от мумията в резултат на атаката ти, лесно може да се събере в 
торбичка за боклук. 
Връщаш си нормалния образ и ако желаеш, НАИСТИНА събираш остатъците и 
праха – само ако притежаваш празна вече кутия "Внимание, опасно!" или употребена АМФОРА. За съд можеш да използваш и боядисан череп или пък шлем, ако имаш някое 
от двете, но в такъв случай трябва да си отбележиш, че не можеш да ги употребяваш като 
предмети от тук нататък! Запиши си така струпания боклук като МЪРТВЕШКИ ПРАХ. 
Ако си убеден, че е безопасно да го влачиш със себе си, де. 
След което се връщаш на картата. 
 
 
153 
 
В плика има само рекламна листовка: 
НАЙ-НОВИТЕ НОВОСТИ ВЪВ ВИРТУАЛНАТА ИГРА "БЪТЧЪРВИЛ, НАДОЛУ!" 
"Бучардс Виртуалити" би предлага убийствено пътешествие вътре в самата 
виртуална игра! Станете не просто редовен играч, а утвърден герой! Преживеете ли играта 
в играта, това ще повиши уличния ви кредит до небесата! 
Дори не е необходимо да изпълнявате ролята на декър в "Бътчървил, надолу!" – 
става дума за СТАНДАРТНА невиртуална компютърна игра! Само срещу петдесет 
соверена, чрез обикновен виртуален дек можете да се включите в "Диплома за герой"... 
Само наберете 7770-555-85325 и сте ВЪТРЕ във въртопа на нещата! 
Разговорът с призрака нищо повече не ти носи, така че се върни обратно на картата. 
 
 
154 
 
Навеждаш се към нея с недоумение: 
– Мога ли да ти помогна с нещо? 
– Тук е толкова мокро и студено! – тя те поглежда най-сериозно. – Да имаш 
случайно някоя топла дреха? 
Ако разполагаш с вълнени гащи или фланела, мини на 161. 
В противен случай отиваш на 136. 
 
 
155 
 
Демонстративно измъкваш робата: 
– Не си нося дипломата, обаче... 
– Имаш ли опит с призраците? – капитанът замислено се втренчва в теб. – Без 
препоръка няма да те взема! 
А сега де! 
– Ще бъдем тук още два часа! – добавя капитанът. – Ако си намериш препоръка, 
върни се и ще те кача. В противен случай... – той махва с ръка. 
Ами, запиши си кодова дума КОРАБ и върви на картата, ако се сещаш къде точно да 
идеш! 
 
 
156 
 
Слагаш веднага "очилата" на носа си и стаята се преобразява. 
Това вече не е гробница на фараон, а най-обикновена магическа работилница... тази 
на Зарар. Мумията естествено не е никакъв Ропт, ами лично злият магьосник, който 
протяга хищно ръце към теб. Каква хитра магия за преображение, а? 
Арикс в съзнанието ти веднага се намесва, изплювайки тъкмо навреме защитно 
заклинание: 
– Ирмут сонлет ив тсие, денин зечизе, синдапзар! – в резултат на което Зарар 
пребледнява като мъртвец и пада назад. Секунда по-късно магията му се разпада и дори през магическия търсач си виждаш 
нормалната фараонска гробница. Мумията – доста зле увредена – мирно си лежи в 
саркофага. 
Фю-у, какво приключение! Я си запиши кодова дума ЕДНО! 
Предлага ти се също да си събереш малко от праха в саркофага (слагаш го в кутията 
"Внимание, опасно!") – запиши го като МЪРТВЕШКИ ПРАХ... ако си убеден, че е 
разумно да влачиш такова нещо със себе си. Аз не съм! 
След което можеш спокойно да се върнеш на картата. 
 
 
157 
 
Благодарение на предвидливостта си да отмъкнеш отнякъде това оръжие, само за 
няколко минути нарязваш мрежата на ситни парченца и освобождаваш всички русалки. 
Сега можеш бързичко да се върнеш на "Летящия холандец" на 236, като не 
пропуснеш да си запишеш кодова дума ЩУРМ. 
А ако имаш кодова дума ВОДА, мини на 241. 
 
 
158 
 
Почти си подминал лекото разширение на коридора, което бележи обичайното за 
египетските пирамидални лабиринти разклонение, когато забелязваш поставената в ъгъла 
между коридорите глинена амфора. Странното в случая е първо, че това е амфора и второ, 
че тя е щателно обкована с железни обръчи. Дали пък Ропт не е смятал, че така по-трудно 
ще се счупи? 
Можеш да я вземеш – записваш АМФОРА. След това се върни на картата. 
 
 
159 
 
Благополучно стигаш до площадката, но не и по-нататък. Защото изсъхналите като 
прахан тръстикови стъбла се продънват под краката ти... и това е краят на Арикс Астракс 
и Долината на Дъгата. 
Consomatum est! – Щ ! 
 П ю ! 
 
 
160 
 
Затичваш се по пясъка и стигаш точно навреме – лодката тъкмо акостира. От нея, без 
изобщо да ти обръщат внимание, слизат десетина моряци и се упътват нанякъде през 
дюните. Двама, заедно с капитана, остават в лодката. 
"Извинете, дали не бихте ме взели на борда..." – казваш ти и се озоваваш на 142. 
"Добър ден, как сте днес?" – изричаш и отиваш на 94. 
 
 
161 
 
Подаваш и 
 дебелата, чисто изпрана дреха на Зарар и призрачката с видимо 
облекчение се загръща в нея... гледката е много странна (особено ако става дума за 
вълнените гащи). – Не знам как да ти благодаря! – призрачката те поглежда с разплаканите си очи. –
Мога да ти дам само това, но... 
Предметът, за който става дума, е масивен, ръждясал, почернял от времето и счупен 
наполовина ключ – с една дума, абсолютен боклук. Ако решиш да го вземеш все пак, 
запиши го като ПОЛОВИНА ОТ КЛЮЧ в "само предмети". В противен случай 
благодушно махни с ръка "Няма нужда!". Тъй или иначе, разговорът ти с призрака 
приключва за днес – върни се на картата. 
 
 
162 
 
Умиращата змия едва-едва надига глава и с тих гласец прошепва: 
– Помогни ми, принце... 
Я, говореща змия! Че и знае кой си! Брей, колко странно! 
– Помогни ми... – повтаря тя още по-слабо. – Аз съм омагьосана... Трябва да 
развалиш магията и да ме освободиш, преди да съм се простила с живота си... 
Имаш право на точно два въпроса от следните: . 
– Какво омагьосано същество е – на 228. 
– Кой я е омагьосал – на 247. 
– Как да развалиш магията – на 253. 
– Какво ще получиш в замяна, ако я освободиш – на 259. 
Разбира се, можеш и да откажеш както да я разпитваш, така и да я размагьосваш – и 
да си продължиш на картата, оставяйки една лоша анаконда да приключи в мир живота 
си. 
 
 
163 
 
Колкото и нестабилно да се люлее под краката ти въженият мост, той не само 
издържа тежестта ти, ами и не се разпада! 
След минута-две, прекарани в кошмарно двоумение дали ако паднеш в лавата първо 
ще се изпържиш или ще се удавиш, се озоваваш на върха на колоната... в цялост и 
съхраненост. Пфю-юй! 
От тук можеш да се придвижиш през сложна въжена конструкция до далечна 
колона, почти при изхода – на 175, или по каменен мост до перваз на стената, стърчащ 
съблазнително на десетина метра от теб – на 191. 
 
 
164 
 
Това е една най-обикновена (при това празна!) зала. 
Ако случайно знаеш някое тайно число, събери първите му две цифри и мини на 
така получения номер на епизод (примерно числото е 569, събираш 5+6 и записваш 11 
пред 9, става 119; или пък числото е 369, събираш 3+6 и записваш 9 пред 9, т.е. отиваш на 
99). 
Ако не знаеш тайно число, но желаеш да се пробваш с няколко загадки за 
отгатването му, мини на 185. 
Иначе, знаеш, обратно на картата. 
 
 
165 
 
Време е да те посветя в тайната – причудливо украсеният триъгълник всъщност е 
левитатор – магическо устройство за антигравитация. Арикс се сеща за това тъкмо навреме. Така че, здраво стиснал левитатора, продължаваш да крачиш по моста, 
докосвайки го едва-едва с пръстите на краката си. 
Мини на 131. 
 
 
 
166 
 
Вторият тържествено ти връчва... кичур боядисани пера. 
– Това – сурово заявява Старейшината – не е избраният за теб символ! Длъжен си 
веднага да напуснеш Стъклената планина и никога повече да не се връщаш тук! 
Запиши си НОЩНИ КРИЛЕ във "врагове" и се върни на картата. 
 
 167 
 
С мъчително усилие отместваш тежкия капак на саркофага. 
Вътре, както се очаква, лежи добре опакована, балсамираната мумия (тази на Ропт) 
със златна маска на главата. Мумията е толкова стара (или така зле съхранена), че част от 
бинтовете и 
 са се разпаднали на прах. Миризмата е остра и сладникава. 
Ако си очаквал обаче в саркофага да има нещо друго – вълшебна книга примерно – 
грешиш. 
И в този знаменателен момент мумията сяда в саркофага. Маската и 
 пада в скута и 
. 
Изпод нея към теб се облещват две ужасяващи очи! 
– Мммм-мммуууу-ммммм! – изръмжава мумията. – Кккккккооооойййййй.... 
Сега е моментът да: 
– изкрещиш: "Помощ!" и да си плюеш на петите на 96; 
– изкрещиш: "На ти, фашистка гад!" и да размахаш някое оръжие на 111; 
– изкрещиш: "Олеле!" и да употребиш превръщателна магия, ако имаш такава на 
128; 
– да не крещиш нищо, а светкавично да нахлузиш магическия търсач, ако го имаш на 
156; 
– да приемеш мумията за халюцинация и нищо да не предприемаш на 176. 
 
 
168 
 
Преобразяваш се в русалка и енергично се понасяш през водата. В първите няколко 
минути опашката, с която си се сдобил, ти е малко неудобна, но след като привикваш с 
новия метод на плуване, тя се оказва фантастична – носиш се по-бързо дори от кораб... 
Като казах "кораб", в далечината забелязваш един. Около него май има и русалки... 
Ако ще се приближиш, мини на 46. 
Ако заобиколиш отдалече, отиваш на 252. 
 
 
169 
 
Добавяш с хитра усмивка: 
– Имам и нещо за вас двамата! – и му връчваш плочката. 
Сфинксът се втренчва в нея, а устните му беззвучно мърдат – срича надписа. От 
очите му внезапно бликват сълзи. 
– О! – простенва той. – Не съм и помислял, че Ропт може да бъде толкова 
великодушен към каменни създания като нас... Подсмрък! Не знам как да ти се 
отблагодаря за този дар, принце... Подсмрък! 
– Бий се на моя страна! – предлагаш му веднага. – Спри Зарар с могъщите си лапи! 
– Ще се бием, ще се бием! – съгласява се веднага другият сфинкс. – Считай, че сме 
ти приятели до гроб! 
И по този начин записваш сфинксовете в "приятели". 
А сега можеш да продължиш на КАРТА НА ДЪГАТА. 
 
 
170 
 
В тази малка зала на златна поставка, украсена с изображенията на разни египетски 
богове (онзи с глава на куче, другия с глава на птица, както и неколцина още по-други, с 
неудобни за описване глави) е поставен най-обикновен човешки череп, боядисан в червено и синьо. Впрочем, необикновен е именно фактът, че в Жълтия цвят могат да 
съществуват подобни краски. 
Ако смяташ, че черепът ще ти потрябва, прибери си го. 
Тъй или иначе, продължаваш на картата. 
 
 
171 
 
Преминаваш забързано по моста, но, както не си очаквал, нито едно камъченце не се 
откъртва от него и ето те на сигурно място до изхода на залата. 
Можеш да продължиш на картата, на 164. 
КОМЕНТАР НА ВЪРДЖ: Браво! Все пак успя да минеш... не съм изчислявал 
шанса за това без карта, каквато аз съм си направил, докато пиша този откъс, но е 
доста микроскопичен. Шансът, де. Така че честито! Дали си шмекерувал или не, за 
мен няма значение – важното е, че си тук. Внимавай с разни врати, за каквито те 
предупреждавам, от тук нататък! 
 
 
172 
 
Воините се съвещават минута-две, след което друг от тях с писклив глас обявява: 
– Ще бъдеш допуснат за среща в името на магията, която ни свързва! Последвай ме! 
Мини на 206. 
 
 
173 
 
Пускаш сърцето от глагоабазабадуза в дупката и след малко от там се чува звучно 
оригване. Малко по-късно дрезгав глас обявява: 
– От векове не бях хапвал толкова хубаво деликатесче! Значи, някой пак е опрял до 
тайната... 
– Казаха ми преди две книги – предпазливо отбелязваш, – че само Принцът-герой е 
убивал глагоабазабадуза в Дъгата, другата я утрепах аз... Тогава как си хапвал други 
сърца? 
– О, не се връзвай на автори като Върдж, дето си пускат книгите да пасат! – 
доверително ти казва гласът. – Виж ме, на! Какво според теб правя тук? И за какъв дявол 
насред пирамидата на Ропт пазя една забутана тайна, която щеше да е по-добре опазена, 
ако Върдж я беше надраскал с египетски йероглифи на стената? Както и да е! Тайното 
число е 177. Запомни ли? 
Това е то. След тези думи гласът млъква и повече не се обажда. Кой е стоял от 
задната страна на отвора ти така и не разбираш, понеже и аз самият не знам. 
Върни се на картата. 
 
 
174 
 
Прекосявайки каньона, забелязваш една дупка в скалите, на която предишния път 
(ако въобще си идвал тук) не си обърнал внимание. Можеш да се напъхаш в нея на 254. 
Ако не извършиш това, то не след дълго достигаш оазиса – и приказното градче 
Кхартум, проснато около централното езерце. 
В Кхартум можеш да посетиш пазара на 265, а ако си се наел да убиваш дракона – и 
моллата на 272. 
 175 
 
Как да се правиш на американски рейнджър вече знаеш. Пък и лодкарката не ти 
досажда с мъдри съвети. Така че не след дълго, сред заплашително пукане и изригващи 
отдолу пламъци, се добираш до малка, изсъхнала като прахан и доста нестабилна 
площадка от тръстикови стъбла. 
На по-малко от три метра от теб се намира стената на залата, украсена с масивен 
перваз... Само трябва да смениш въжето – на 195 и си там. 
Друг вариант е да си поемеш дъх на площадката и да караш право напред към 
колоната, накъдето първоначално беше тръгнал – на 124. 
 
 
176 
 
Невъзмутимо отвръщаш поглед встрани. 
Секунда по-късно съсухрените, клещоподобни ръце на мумията те спипват за врата 
и щателно се заемат да те душат. 
Продължаваш на 10. 
КОМЕНТАР НА ВЪРДЖ: За да ти стане ясен настоящият преход, ще поясня, че 
в ролята на Мумията на Ропт се появява Зарар в свое преображение. 
 
 
177 
 
Да си забелязал, че на картата коридорът е зачертан? 
Ами така е, защото той НАИСТИНА води към Ада. Освен ако не смяташ едно 
огромно езеро от лава за по-незначително от Ад. Тъй де! 
За твое най-голямо нещастие обаче, вратата се захлопва зад гърба ти и НЕ МОЖЕШ 
да се върнеш назад (освен ако не изшмекеруваш). 
И тъй, ти стоиш на тясна площадка, от ръба на която прекалено ясно се вижда 
огнената бездна. 
Тук-там от лавата се издигат доста нестабилни на пръв поглед каменни колони. 
Цялата зала е опасана от система от каменни и въжени мостове, висящи от тавана 
тръстикови кошници, в които с малко повече фантазия човек би могъл да стъпи, въжета, 
които хаотично се вият и преплитат... 
Висяща надолу въжена стълба пък води към тесен каменен пристан пред езерото от 
лава... И, о, чудо, на пристана е застанала обгърната от синя светлина лодка, на носа на 
която стои красиво момиче! 
Можеш да слезеш към лодката – на 148, или да си пробваш късмета по нестабилната 
"въздушна" система за пресичане на залата – на 47. 
 
 
178 
 
Усмихваш се: 
– Може би бих могъл да се бия на твоя страна, ако нямаш нищо против... 
Междувременно, не би ли ми казал нещо повече за този град? Никога не съм виждал 
призраци и... 
– Няма нищо особено за разказване! – шерифът свива рамене. – Чисто и просто 
някаква магия... Беше един съвсем обикновен ден – последният ни ден. Както винаги, цяла 
сутрин си седях тук в креслото, а на обяд внезапно се появи Кейси с бандата си. Който 
можа да избяга от градчето, избяга. Кейси изби останалите. Аз бях единственият с достатъчно храброст да се изправя срещу бандитите... и, разбира се, убиха и мен. А на 
следващата сутрин се съвзех пак тук – само че като призрак. Кейси се появява всеки ден 
на обед и само тогава мога да напусна креслото си... – призракът свива рамене. – Това е. 
Предполагам, че просто нещо в магията на Дъгата се е повредило и това кара денят да се 
повтаря до безкрайност. Предполагам също, че някой достатъчно силен магьосник би 
могъл да оправи нещата, но... Сирст е мъртъв отдавна, а друг магьосник не сме имали 
никога тук, на Дъгата! 
В този момент откъм далечния край на главната улица се чуват викове и изстрели. 
– Вече е късно да си тръгнеш... – отбелязва шерифът – Напред в битката! – и скача от 
мястото си. 
Ако имаш лък, мини на 72. 
С Втория край на Дъгата иди на 86. 
Рицарски шлем те изпраща на 121. 
Бластер те води към 137. 
Ако нямаш нищо от изброените, мини на 218. 
 
 
179 
 
Е, плюеш си на петите. И то с такава скорост, че си заработваш няколко цицини на 
главата по ъглите, които "забърсваш" в бързането си. 
И тъй като мумията забележително сръчно търчи след теб на бинтованите си крака, 
ти се насочваш право към изхода на пирамидата, изхвръкваш от нея и захлопваш вратата. 
След което минаваш на 92. 
 
 
180 
 
Попадаш в истинска средноголяма заличка, вместо на обичайната МАЛКА заличка, 
на този кръстопът. 
В средата и 
 се издигат четири малки колонки, между които е поставена леко 
хлътнала каменна плоча с грижливо гравирана на нея озъбена кучешка глава... вероятно 
тази на бога Анубис, но знае ли човек! 
Можеш да си продължиш на картата. 
Можеш също така да поразгледаш по-подробно плочата и колоните на 144. 
 
 
181 
 
Съкровищницата на Нощни криле... В първия момент човек остава с чувството, че е 
попаднал в гнездо на свраки – Крилете са влачили и складирали тук каквото им хване 
окото. На камари са нахвърляни най-разнообразни камъчета, парченца причудливо извито 
дърво, невъобразими боклуци, златни монети, какви ли не накити, инкрустирани с разни 
щуротии ками, един истински дек... има също всякакви готварски съдове, кирки, 
огледалца, натрупани безредно дрехи, два бластера, някаква машина с много скали... 
Въобще, всякакви чудесии. Както старейшината ти е казал, можеш да вземеш от тук 
изброеното каквото счетеш за добре. 
След това се върни на 203. 
 
 
182 
 
Капитанът се навежда през борда. Ти също – и заставаш лице в лице с една от 
русалките, които така жестоко обиди навремето. – Ван Граал! – тя възмутено зяпва. – Какво прави този мръсник на твоя кораб?
– Шерифът ми го препоръча като честен човек и... – капитанът се втренчва в теб.
– Той е един нечестен боклук! – осведомява го русалката. – Препоръчвам ти да го 
изхвърлиш през борда, Белстер има стари сметки за уреждане с него! 
– Ама... – опитваш се и ти да вметнеш една-две думи. Последните ти, защото Ван 
Граал безцеремонно те сграбчва и те пльосва във водата. 
"Малко са, нали разбираш, смахнати. То не си е работа да ядеш сурова риба и 
да джапаш насам-натам в морето, схващаш ли? Сигурно биха се притекли на помощ, 
ако решат, че си струва – обаче..." – Б П - й 
 
 
183 
 
Правилно! Казваш: 
– Кътлъс даунинг, чучело механично такова! 
Гласът веднага се отзовава: 
– Достъпът ви е разрешен! Можете да оперирате с Черната стража! Дистанционното 
управление се намира в кутията вдясно от входа... 
Наистина, там намираш плоска черна плоча с бутончета и микрофонче. Указанията, 
отпечатани на задния и 
 капак, са елементарни: "Натиснете бутончето. Изречете 
командата. Изчакайте резултата. Натиснете бутончето за изключване." 
Това е. Вече притежаваш и дистанционно за Черната стража. 
Можеш да продължиш на 174 по пътя към Кхартум или пък да се върнеш на картата, 
ако желаеш. 
 
 
184 
 
Пиратите все още не са започнали да събират мрежите си и в това е твоят шанс. 
Всъщност, забелязали вече "Летящия холандец", който наистина почти лети към тях, 
разбойниците са доста заети не да наблюдават безпомощната си плячка, а да се приготвят 
за морско сражение... 
В огромните рибарски мрежи, разтеглени зад и встрани пиратския кораб, са се 
заплели поне две дузини русалки – още горе-долу толкова паникьосано обикалят наоколо. 
Но нито една няма средството и способностите да освободи приятелите си. 
Ако притежаваш някакво режещо оръжие – кама или меч – мини на 157. 
Ако имаш бластер, мини на 135. 
Следните съставки биха ти позволили да направиш специална магия: сърце от 
глагоабазабадуза, светещ мъх, кости, готварски съд. Ако ги имаш, можеш да отидеш на 
66. 
А ако не разполагаш с нищо от изброеното, не успяваш и да помогнеш на русалките 
ПОД ВОДАТА. 
В такъв случай, ако ще се върнеш на "Холандеца", направи го на 236. А ако ще 
пробваш да се качиш на палубата на пиратския кораб (само ако си с водолазен костюм, 
във вида на русалка не си способен на това), мини на 270. 
 
 
185 
 
Отговорите на загадките, по стара вече традиция, ще обръщаш в цифри, както 
гатанките на сфинксовете. 
Първата цифра от номера на епизода ще получиш чрез следния въпрос: 
КАКВО ИМА В СРЕДАТА НА ГРАД АТЕЗАЛА? За този въпрос събирай цифрите от полученото число докато не достигнеш до 
едноцифрен резултат. 
Втората цифра в номера на епизода ще получиш чрез следния въпрос: 
КАКВА Е ТАЗИ ДУМА, СЪСТАВЕНА ОТ 
– ДОМАШНО ЖИВОТНО 
– ПРИКАЗНА РАСА 
След като събереш "буквите" (подсказвам ти), ще получиш трицифрено число. 
Раздели го на 14 и закръгли към по-ниското число (примерно, получаваш 450, делиш, 
резултатът е 32.14, закръгляш към 32). 
Сега вече имаш двете цифри (пак ти подсказвам). Записани една до друга ти дават 
двуцифрено число (примерно, имаш 9 и 9 – става 99) 
И ето ти на, тайният епизод на пирамидата. 
Е, ако не успееш да отговориш на загадките, не ти остава нищо друго, освен да 
продължиш на картата. 
 
 
186 
 
Моряците вече са натоварили в лодката каквото там е имало да товарят, но 
капитанът още те изчаква търпеливо. 
– Е? – в гласа му се усеща нещо повече от завиден интерес. 
Ако имаш ПРОБИТ ДОЛАР, можеш да му го дадеш на 194. 
Иначе мини на 240. 
 
 
187 
 
Учтиво питаш: 
– Какъв дракон по-точно? 
– Специалист ли си по драконите? – веднага се интересува водачът на арабите. – 
Щото поискахме такъв от магическата служба и от три дни ни разправят, че "идвал 
насам", ама никакъв го няма! А драконът... 
Тук можеш да се представиш за чакания от тях специалист – на 205, да обясниш, че 
не си точно "онзи", но желаеш да се пробваш – на 219... или пък да се откажеш от 
посещението си в Кхартум и да се отправиш към картата. 
 
 
188 
 
Присядаш в обгърнатата от светлина ладия... и около пет секунди по-късно вече си 
изпечен жив. При температура от не знам колко си градуса на повърхността на каменния 
блок, който всъщност е маскиран на ладия, от теб не остава даже овъглена мумия. А на 
Огнената вещица пък не и 
 остава друго, освен злорадо да се усмихне... 
"Пощади своето незнание и спри да вършиш глупости! Иначе ще ти влея ум в 
главата!" – С 
 
 
189 
 
Левитаторът може да те носи на големи разстояния. 
Благодарение на него си способен да достигнеш както остров Уахиро-инка (запиши 
си в празното му кръгче 256, така и Лилавия цвят (в неговото празно кръгче постави 147) 
и така грижите ти за придвижване отпадат тотално. 
Върни се на картата (с нанесените вече нови два номера). 190 
 
Лодката на капитан Граал се появява тъкмо навреме – малко преди да се отчаеш. 
– А, пак ли ти? – капитанът дружески ти махва. – Е? 
– Вече мога да се кача на борда! – заявяваш гордо. 
– Много хубаво! – кимва той. – Действай тогава! 
Мини на 233. 
 
 
191 
 
Мостът буквално се срутва под краката ти, но просто изваждаш късмет – успяваш да 
се добереш до перваза и да се притиснеш към него преди каменната арка да рухне нацяло. 
От тук можеш да поемеш по нестабилна система от въжета към малка тръстикова 
площадка наблизо и след това към една колона – на 159, по много по-стабилен каменен 
мост към същата тази колона – на 71... или пък да се засилиш по перваза и да скочиш към 
колоната, пренебрегвайки и въжета, и мост – на 201. 
 
 
192 
 
Минута-две по-късно старейшината влиза в залата и приветливо ти кимва: 
– Ти издържа първото изпитание... Сега ти предстои да отгатнеш какъв символ е 
приготвен за твое Племенно име – и да го намериш! Сега тук ще влязат петимата жреци, 
които са взели решение за твоя символ. Всеки от тях, както и воините преди това, ще носи 
карта – или Уорг, или Гуор... Успех! 
Старейшината се оттегля. 
Минута по-късно петима други Нощни криле, боядисани и те в символиката на 
Кръвното братство, важно се настаняват около теб. 
Първият сериозно ти казва: 
– Символът, който ти избрахме, е кама. А ей онзи, четвъртият, е един подлец с карта 
Гуор! 
Вторият поклаща укорително глава: 
– Твоят символ е вълчи череп! Освен това петият жрец има карта Уорг, видях я 
лично! 
Третият тържествено те посвещава: 
– Първият и вторият жреци не са и двамата с карти Гуор, убеден съм! А истинският 
символ със сигурност не е кама! 
Четвъртият въздъхва: 
– Или първият има Гуор, или вторият има Уорг. Но във всеки случай, символът ти не 
е кичур боядисани пера! 
Петият жрец оглежда замислено останалите четирима и заявява: 
– Или аз съм с карта Гуор, или третият и четвъртият имат еднакви карти... Освен 
това истинският символ е вълчи череп! 
След като се споглеждат, жреците си кимват един на друг и в синхрон се надигат от 
местата си. 
– Сега ще внесат твоя Избор! – пояснява единият от тях, преди да напуснат залата. 
Мини на 221. 
КОМЕНТАР НА ВЪРДЖ: От изказванията на жреците, ако не си схванал, 
трябва да разбереш кой от трите възможни символа – вълчи череп, меч или кичур 
пера – е определен за теб! 
 193 
 
Това за капана беше, само за да не влезеш тук, да ти кажа правичката. 
Опакованата в голям, вече поомърлян кашон пратка е съпроводена с писмо и има 
подател "Долината на Дъгата, крепостта Астракс, магьосник III ранг Милмар". 
Ако си играл "Принцът-герой", мини на 207. 
Ако си пропуснал предишната книга, те изпращам на 211. 
 
 
194 
 
Подаваш пробития долар на капитан Ван Граал. 
– Гледай ти, гледай ти! – той замислено го оглежда. – Е, щом си приятел на Шерифа, 
ще те кача! Обаче възниква още един малък проблем! Ти не можеш да стъпиш на борда, 
ако нямаш някоя подходяща магия. Нали разбираш, корабът ни не е съвсем ТУК, ако мога 
така да се изразя... 
С една дума, трябват ти МАШИНА С ЦИФЕРБЛАТИ (това е прочутият 
ПРЕВКЛЮЧВАТЕЛ НА ИЗМЕРЕНИЯ) – мини на 233 – или протрито НАМЕТАЛО, което 
те праща на 215. 
Ако не притежаваш нито едно от двете, си запиши кодова дума ГРААЛ и се върни на 
картата. 
 
 
195 
 
Само с два грама усилия се озоваваш в безопасност на каменния ръб. 
Съвсем близо до този перваз се намира каменна колона, свързана с него с масивен 
каменен мост. 
Можеш да се засилиш и да скочиш към нея (ако се мислиш за добър скачач) – 201 – 
или да не рискуваш и да поемеш по моста – на 71... стабилен изглежда. Поне на пръв 
поглед. 
 
 
196 
 
Приближаваш се, заинтригуван. 
Мъжът става от мястото си и ти подава ръка. 
– Аз съм Алберто Симонели, най-добрият (и единствен) ловец на Уахиро-инка! 
– Арикс Астракс! – представяш се на свой ред. – Какво беше това за пампа-
сафарито? 
– Ами, мога да те заведа на лов за броненосци... Тук живее един интересен вид 
гигантски броненосец, от чиято броня хиро си правят домакински съдове и гребенчета! – 
Симонели се ухилва широко. – Освен това ще видиш и местните племена в, тъй да се 
каже, натуралния им начин на живот! Страхотно преживяване, гарантирам ти... Само 
срещу 10 соверена. 
Това е то. 
Приемаш офертата и тръгваш на пампа-сафари на 230 или пък: 
– се връщаш на борда на "Летящия холандец" на 37; 
– отиваш да си търсиш кораб на 151; 
– връщаш се на картата, ако си с левитатор. 
 
 197 
 
Изхлузваш търсача на лицето си. 
Изумително бързо лодкарката и лодката се преобразяват – в такова чудо, че затаяваш 
дъх, ужасен. Вместо лодка, виждаш обгърнат от пламъците каменен блок. А момичето се е 
превърнало в огнен силует. 
Веднага, щом осъзнава, че си открил истинското и 
 лице, тя се втурва към теб. За 
щастие все още си близо до въжената стълба и колкото се може по-бързо се изкатерваш по 
нея. 
Вулканичното езеро кипва – но късно... 
Е, остава ти да се опиташ да пресечеш залата по нестабилните въжета високо горе – 
на 47. 
 
 
198 
 
Настаняваш се да почакаш жреца. 
И в този момент лъчите на слънцето удрят в стената-прозорец. 
За по-малко от 30 секунди залата така се нагрява, че се превръща в истинска фурна. 
Напразно блъсваш по вратата, откъдето влезе – тя е заключена. Грешен избор направи, 
май? 
Часовникът пясъчен кой ще ми върне? 
В крак бе с живота, но тази нощ спря! 
Щом Слънцето моя часовник обърне 
и утрото настъпи, ще умра... 
Е ю Л ( ) – М ю 
 
 
199 
 
Озоваваш се край езерото тъкмо навреме, за да видиш как драконът пристига за 
ежедневната си дан. 
Щом те забелязва, той радостно се нахвърля отгоре ти: 
– Ура! Знаех си аз, че ще срещна пак убиеца на вампири! Ако не се сещаш, това е 
същият онзи дракон от рицарския замък. 
– Какво правиш тук? – засичаш го изненадано. 
– Ами, след като ликвидира вампирите, вече нямаше кой да ме храни в Зеления цвят 
и аз, хм, попрелетях насам-натам... – той вперва в теб нажален поглед. – Мислиш ли, че не 
трябва да тероризирам това хубаво градче? Пробвах на вегетарианска диета, обаче... 
– Май ще е по-разумно да опиташ някъде другаде! Мезозойското сафари, например! 
– Знаеш ли, това е идея! – очите на дракона светват. – Тръгвам веднага! – и той 
шумно отлита. 
Ти триумфално се покланяш на зяпащите те араби и минаваш на 212. 
 
 
200 
 
ПИСМА ДО ЧИТАТЕЛИТЕ – 17.04.1998 
Здрасти пак в моя таен епизод! 
Днес смятам да те занимавам с някои подробности относно създаването на книги-
игри. Работата е там, че откакто тръгнаха "Водопадите" (и особено след "Препариранийат 
конъ" в МЕГА), в КОШЧЕТО се получиха сума СМЕШНИ ръкописи – или по-право такива, които претендират да са смешни. Повечето автори-графомани вече си получиха 
заслуженото, но за онези, които все още не са пратили творенията си или пък само 
обмислят идеи от този тип, държа да кажа, че: 
Писането на едно смешно произведение (или по-скоро "забавно", най-много ми 
допада английската думичка funy, която значи точно това... и други работи) съвсем не е 
по-лесно от това на нормална книга. Точно обратното! Някъде бях споменала, че за 
създаването на "Карамба!" съм преровила кажи-речи дузина книги и справочници... Е, 
добре, смешните неща се изработват още по-трудно. Съвсем не е достатъчно да вложиш в 
устата на героя изтъркан виц или нетипичен начин на говорене, или откачен предмет, или 
пък да го срещнеш с някой, който няма място в дадената книга... Напротив – всеки 
елемент трябва да бъде обмислен и шлифован до най-дребните подробности. 
Да вземем например настоящия "Водопад". В Червения цвят живее вкаменения 
Нещастник. Няма да излъжа, че съм изяла с кориците "Някои аспекти на вкаменяващата 
магия", но съм преровила поне 7-8 тома приказки, докато реша КАК точно да го вкаменя. 
След това прекарах сума безсънни нощи, умувайки върху това коя теория за 
ясновидството да приложа при него – той би могъл да вижда цялостно ненарушимо 
бъдеще, основна линия с разклонения, множество равнозначни варианти на бъдещето... 
Или пък – остров Уахиро-инка. В "Принца-герой" трябваше да реша как изглеждат 
кафеената плантация и града. Тук пък се наложи да си блъскам главата върху пампа-
сафарито. Идеята дойде от една книга на Дейвид Атънбъро, но за да се спази историко-
географо-антропо-зооложката точност, се принудих да прочета от кора до кора три книги 
на Милослав Стингъл за южноамериканските индианци, плюс N броя статии и други 
материали от библиотеката... 
На току-що казаното нека противопоставим едно мегакошлийско произведение, в 
което героят среща Бони и Клайд (те стрелят по Супермен) – и авторът си мисли, че те и 
двамата са мъже... и са каубои. О, да, за мен би било много по-лесно да работя така: да 
забравя купищата книги, които се въргалят из къщи (скромно ще кажа, че само в моята 
стая има около 2000 тома, само фантастика, а общият брой на литературата у дома е 
сигурно към 8000-9000 издания), да спра да търся нови и нови справки по библиотеката 
(пфу, на варненската библиотекарка сигурно и 
 се повръща само като ме види)... Въобще, 
има и по-лесни начини. Но трябва ли да го направя? 
С обич: ВЪРДЖ 
 
 
201 
 
Засилваш се, скачаш и хоп – ето те на колоната. Чиста работа! 
От тук те очаква "царският път" към изхода – широк каменен мост, запазил още 
украсата по перилата си – на 171, или пък ще рискуваш да преминеш върху тръстиковата 
кошница наблизо до протъркания и опърлен въжен мост – на 131. 
 
 
202 
 
Навличаш трескаво водолазния костюм и скачаш през борда. Недоволна от 
скоростта ти на плуване, русалката те прихваща през кръста и с няколко мощни плясъка 
на опашката така се засилва през водата, че дъхът ти спира. 
Броени минути по-късно вече се намирате близо до пиратския кораб. 
Мини на 184. 
 
 
 203 
 
Всъщност Слънчевият лабиринт е името на свързаните една с друга пещери, където 
живеят Нощните криле. За него не ти трябва даже карта. Ето какво, от селището можеш да 
посетиш: 
ЛЮПИЛНЯТА – 134 
СЪКРОВИЩНИЦАТА – 181 
ЗАНАЯТЧИЙНИЦАТА – 209 
КУХНЯТА – 223 
ГНЕЗДОТО НА МЛАДИТЕ ВОИНИ – 246. 
След като приключиш с обиколките, можеш да се върнеш на картата на Дъгата. 
 
 
204 
 
Не след дълго пътеката те извежда до едно полуразрушено градче в стил "дивия 
запад". То очевидно е запуснато от доста време и не показва никакви признаци на живот. 
Почти подминаваш къщата с увиснала на един гвоздей табела "шериф", когато 
забелязваш с крайчеца на окото си, че на люлеещия се стол на верандата май има нещо... 
Щом се обръщаш обаче, там си остава само поклащащия се стол. 
Ще обърнеш внимание на тази халюцинация и ще отидеш да проучиш отблизо – на 
217, или смело ще продължиш напред през града – на 225? 
 
 
205 
 
Кимваш сериозно: 
– Най-сетне дойдох! 
– Ура! Последният убиец на дракони! – разкрещяват се арабите. 
– Къде ти е копието? – пита заинтригуван един, но успяваш да го слъжеш нещо си. 
Запиши си кодова дума ПОСЛЕДЕН и продължаваш на 244. 
 
 
206 
 
За старейшина Нощните криле обикновено избират толкова остарял свой 
представител, че той вече едва-едва може да лети – но пък трябва да е показал 
изключителна мъдрост и съобразителност... Впрочем, за да доживее до такава възраст при 
техния опасен живот, той със сигурност има и едното, и другото. 
Настоящият старейшина е целият побелял, с полуокапали пера, почти ослепял... Но 
веднага се досеща кой всъщност си ти. 
– Значи – той изпиуква по птичи маниер, – ти се каниш да освобождаваш Дъгата и си 
тръгнал да търсиш разни съставки за магии... и съдействието на Нощни криле, разбира се! 
Ами, добре! Щом си враг на нашите врагове, ти си наш приятел... Но за да бъдеш 
допуснат в Съкровищницата ни, ще трябва да преминеш през голямото изпитание на 
Младите воини! Ако си съгласен, можем да устроим церемонията по изгрев-слънце... ако 
ли пък не, свободен си да се върнеш тук, когато пожелаеш и да опиташ отново! Станеш ли 
член на племето ни, ще имаш вечното ни съдействие... – старейшината притваря очи. – А 
може би пък ти ще знаеш предназначението на оставените ни от Сирст чудеса? Може би 
ТИ си избраният, истинският Спасител? Решавай! 
Ако вземеш участие в изпитанието, мини на 227. 
В противен случай можеш да се върнеш на картата. КОМЕНТАР НА ВЪРДЖ: Отрано ще те предупредя, че Нощните криле са луди 
по логическите задачи и ти предстои да се сблъскаш точно с това. Специално за 
онези, които са убедени, че НЕ МОГАТ да се справят с логически задачи, в книгата е 
заврян не много таен БОНУС епизод, за да попаднеш на който, мини на 22. 
 
 
207 
 
Накратко предадено, съдържанието на писмото е следното: 
"Принце, след като научих, че Зарар подло те е отвлякъл, направих някои 
проучвания и констатирах, че Дъгата действително съществува. Така че измъкнах от 
невидимото измерение каквото от багажа ти можах и ти го пращам. Надявам се, да 
победиш! С поздрав: МИЛМАР". 
А в кашона се съдържа всичко онова, което е било записано в дневника ти като 
"само предмети". За съжаление вещите ти от СИТУАЦИИ са безвъзвратно изгубени за 
момента. За сметка на това (ако от "Принца-герой" не са ти останали повече пари) 
намираш в кашона кесийка с 50 соверена. 
След като си прибираш нещата, Къридж те извежда отново навън, настанява те на 
стълбите пред къщата и със свойствената му непринуденост те заговаря на съвсем други 
теми. 
Мини на 290. 
 
 
208 
 
Казваш някакво измислено име и добавяш: 
– Съжалявам, малкия, обаче нямам нито стотинка! 
– Е, нищо! – хлапето философски свива рамене. – Друг път, тогава! – и изчезва в 
някаква пряка. 
А ти можеш да продължиш да се разхождаш из града на 263, да се върнеш на 
пристанището, да потърсиш кораб на 151 или пък, ако си с "Летящия холандец", да се 
прибереш на борда на 37. 
 
 
209 
 
В занаятчийницата се произвеждат предмети от стъкло. Принципът е много 
интересен – работници на Нощни криле прокопават нови тунели в Стъклената планина с 
помощта на специални кирки, шлифоват тунелите с пясък и доставят всички отпадъци – 
ситен прах, парченца и големи късове стъкло – в занаятчийницата. Всичко това се поставя 
в облицования с метал ъгъл на залата, където стената е така обработена, че свободно 
пропуска слънчевите лъчи. Пречупвайки се през нея, те нагряват само този ъгъл до 
невъобразими температури и втечняват стъкления боклук. Занаятчиите пък изработват от 
него причудливите си купи, бутилки, статуетки и всичко останало, от което Нощни Криле 
се нуждаят. 
Занаятчиите (както и всички останали в племето) не са склонни да разговарят с теб, 
но оттук можеш да се сдобиеш с парче стъкло за моделиране, оформено на компактна 
топка. Благодарение на примесите, които са му добавени, то много по-лесно може да бъде 
разтопено. Нищо друго от намиращите се тук уреди и вещи не ти трябва. 
Сега се върни на 203. 
 
 210 
 
Шерифът излиза иззад една от къщите, духайки в дулото на пистолета си, за да го 
охлади: 
– Страхотно се справи, приятел! Мисля, че без теб пак щяха да ме убият! 
– О, нищо работа! – отговаряш скромно. 
– Може би! – съгласява се шерифът. – Но ми писна да ме убиват... Можеш да 
смяташ, че в мое лице имаш приятел до живот! 
И след като ти стисва ръката, отново се настанява в люлеещото се кресло на 
верандата. 
Да видим сега... 
Ако си дошъл без определена цел тук, минаваш на 97. 
Ако имаш кодова дума КОРАБ, отиваш на 132. 
Ако ли пък си тук, за да ОСВОБОЖДАВАШ призраците и имаш съответните 
съставки за магията, мини право на 366. 
И си запиши призрака в "приятели"! 
 
 
211 
 
Накратко казано, съдържанието на писмото е следното: 
"Принце, след като разбрах, че Зарар подло те е отвлякъл, направих някои 
проучвания, констатирах, че Дъгата е истинска и веднага ти пращам няколко нещица, 
които може да счетеш за полезни! С надежда за успех и много поздрави: МИЛМАР". 
Кашонът съдържа, в неазбучен ред: 
кесийка с 50 соверена 
кичур от таласъм 
стръкче метла (растението) 
картина с два динозавъра, облечени като младоженци. 
Защо Милмар си е дал труда да опакова всичко това в такъв голям кашон, така и не 
ти става ясно. 
След като си прибираш нещата, Къридж те извежда отново навън, настанява те на 
стълбите пред къщата и с присъщата му непринуденост повежда разговор на съвсем други 
теми. 
Мини на 290. 
 
 
212 
 
Следват тридневни празненства в Кхартум, на част от които присъстваш. 
Благодарение на великия си подвиг, ти ставаш носител на Големия арабски ятаган, 
ножницата на който е украсена с пискюл от гривата на легендарния кон Будалла. 
Излишно е да добавям, че трябва да си запишеш "араби" в "приятели", защото би 
трябвало и сам да си се сетил. 
Ами, оттук се връщаш на картата. С една инструкция – с който и кораб да си дошъл, 
можеш да го ползваш за обратния преход до синия цвят, летящо килимче или левитатор 
също са в състояние да ти помогнат за транспорта. Това е то. Кодовата дума ПОСЛЕДЕН, 
ако я имаш, ще ти потрябва чаа-ак в "Дъгата vs. Ада 2". Може би. 
 
 
 
 213 
 
Приемам, че заслужаваш тази награда – но ти я връчвам при условие, че ще се 
опиташ да поразмишляваш ЗАЩО отговорите са такива, каквито са. 
Входът на лабиринта е шестата врата. 
Избраният за теб символ е вълчи череп. 
Трябва да стане първият воин. 
Сега мини на 123 и прочети условията на задачите. 
 
 
214 
 
Трескаво произнасяш необходимото заклинание и се хвърляш през борда. Опашката, 
с която си се обзавел, в началото ти се струва малко неудобна, но два-три мощни плясъка 
те убеждават, че е също така функционална, както собствените ти крака – че даже и 
повече. 
Възхитена от демонстрираните ти току-що способности, русалката се понася напред 
и не ти остава друго, освен да се мъчиш да я догониш. 
Броени минути по-късно вече сте край пиратския кораб. 
Мини на 184. 
 
 
215 
 
Наметалото, с което си се сдобил в двореца на Зарар, не е НЕВИДИМО, както 
вероятно си си мислел, а ПРИЗРАЧНО. Разликата не е голяма – като се загърнеш, 
силуетът ти едва се забелязва. Но докато връзките му са завързани около гърлото ти, то ти 
позволява да се движиш на призрачни места... Като кораба на капитан Ван Граал. Така че 
замяташ наметалото с царствен жест и влизаш в лодката. 
Мини на 237. 
 
 
216 
 
В огромните рибарски мрежи, разтеглени зад и встрани пиратския кораб, са се 
заплели поне две дузини русалки – още горе-долу толкова паникьосано обикалят наоколо. 
Но нито една няма средството и способностите да освободи приятелите си. 
Ако притежаваш някакво режещо оръжие – кама или меч – мини на 157. 
Ако имаш бластер, мини на 135. 
Следните съставки биха ти позволили да направиш специална магия: сърце от 
глагоабазабадуза, светещ мъх, кости, готварски съд. Ако ги имаш, можеш да отидеш на 
66. 
Ако не притежаваш нищо от изброеното, не си в състояние и да помогнеш на 
русалките – не ти остава друго, освен да продължиш пътя си към Уахиро-инка на 252. 
 
 
217 
 
Предпазливо приближаваш до шериатския участък и се качваш на верандата. За 
момент на стола пак се появява нещо, което, макар да е леко синкаво, не по-плътно от 
въздуха и абсолютно мъгливо, все пак напомня по очертанията си човешка фигура. 
Когато правиш още една крачка към люлеещото се кресло, от там се разнася зловещ 
глас: – А си мръднал, а съм те гръмнал! Броя до три – за толкова време трябва да се 
обърнеш и марш-марш да се изпариш, откъдето си дошъл! Едноо... 
Можеш да си тръгнеш, разбира се – право на картата. 
Можеш също така да се опиташ да поведеш разговор с призрака на 243. 
 
 
218 
 
Оказва се, че си безпомощен пред призраците и не ти остава нищо друго, освен да се 
втурнеш да се скриеш в някоя от къщите... Преди да стигнеш до вратата на първата обаче, 
един куршум те улучва в гърба и те просва мъртъв на земята... 
"– Няма го шерифът, бог да го прости! – Сторбък се ухили. – Действай, човече!" 
 – В 
 
 
219 
 
Скромно свиваш рамене: 
– Не съм чак пък специалист по дракони... Но преди време ликвидирах една 
глагоабазабадуза и две мандагадуги, а това не е лошо постижение за новак като мен... Бих 
искал да пробвам и дракона! 
– Ура! Убиец на дракони! – разкрещяват се радостно арабите. 
Запиши си кодова дума УБИЕЦ и мини на 244. 
 
 
220 
 
Пътеката, по която тръгваш, те отвежда до познатото ти градче в стил "дивия запад". 
То си е все така запуснато и не показва никакви признаци на живот... 
Впрочем, не. Този път на верандата на къщата с табела "шериф" забелязваш 
НЕЩО... То подозрително напомня на човешка фигура, само дето е извънредно синкаво 
(какво друго да бъде в Синия цвят) и мъгляво. 
– Чакай! – провиква се плътен глас и мъглявата история се оформя в истински 
(макар и полупрозрачен) мъж. – Ти не беше ли онзи, дето ми помогна срещу бандитите? 
– Помагал ли съм ти? – опулваш се. 
– Аз стрелях зад къщите! – пояснява той. – Да знаеш, страшно съм ти благодарен за 
онзи път! 
– О, така ли? Е, не съм го направил заради... 
– Знам! Точно затова съм ти два пъти по-благодарен! – той се засмива. – Приятел 
съм ти до гроб! 
Да видим сега... 
Ако просто си дошъл да си полафите, минаваш на 97. 
Ако имаш кодова дума КОРАБ, отиваш на 132. 
Ако ли пък си тук, за да ОСВОБОЖДАВАШ призраците и имаш съответните 
съставки за магията, мини право на 366. 
И си запиши призрака в "приятели"! 
 
 
221 
 
Трима воини внасят в залата купи от матово стъкло, поставят ги на пода и приклякат 
върху тях в причудлива поза (всъщност имитират "излюпването" на символите-тотеми в 
купите). Старейшината се обажда зад гърба ти: 
– Сега ще трябва да решиш кой от тримата да стане и да ти даде купата си... ако 
изборът ти е правилен и намериш този символ, който жреците са ти определили, ще 
бъдеш приет в племето! 
Наистина важно изпитание! 
Първият воин казва тихо: 
– Аз имам карта Уорг. Вълчият череп не е в моята купа! 
– Аз съм с достойната карта Уорг и камата не е в моята купа! – веднага се намесва 
вторият. 
– Хмм... – третият ги оглежда презрително. – И двамата лъжат, ако не си се сетил 
още! 
Е, решавай: кой от тримата искаш да ти даде символа от купата си? 
– първият – на 149. 
– вторият – на 166. 
– третият – на 232. 
 
 
222 
 
На следващия ден остров Уахиро-инка се появява в далечината. 
– С местните си имаме приказка! – капитан Ван Граал широко ти се ухилва. – Те си 
вярват, че сме някакъв специално късметлийски кораб от легендите им, а ние ги оставяме 
да си мислят точно това. Така че нямаш никакъв проблем да те закараме до самия остров! 
Ще прекараме няколко приятни часа, след което продължаваме към Лилавия цвят! 
Ако желаеш, можеш да слезеш на брега – на 256 – или пък да останеш на кораба и да 
продължиш направо към Лилавия – на 37. 
 
 
223 
 
От смрадливата кухня на Нощни криле едва ли ще имаш особена полза. Тук не се 
готви – крилатият народ яде плячката си сурова. Така че в кухнята всъщност са струпани 
купища свежо месо и кости, както и гниещи такива. От някои подходящи кокали, след 
като те изсъхнат добре, занаятчиите на Крилете правят статуйки... или пък ги начукват и 
ги смесват със стъкло, за да го направят матово или да му придадат млечен оттенък. 
Ако смяташ за необходимо, би могъл да се снабдиш с готови за обработка кости, 
но... Ще ти трябват ли? 
Сега се върни на 203. 
 
 
224 
 
Появява се лицето на Безар в лявата половина на екрана и лицето на някакъв трол в 
дясната. 
– ... чи, шефе – тъкмо казва тролът, – разпарчадосахме я тая библиотека открай 
докрай, шефе... 
– И? – Безар нервно подръпва един кичур на боядисаната си в черно коса. 
– Ами, намерихме го, шефе! Обаче... 
– Смятай, че софтчето за Черната стража го имам! – нетърпеливо го прекъсва елфът. 
– Казвай паролата! 
– Ами, шефе, намерихме я! "Кътлъс даунинг", шефе, била... 
– Чакай! – Безар се намръщва. – Някои май ни... – Подслушва ли, шефе?
– Сигурен съм! Ще превключа каналите... Може да е просто изчакващ... Я ела в 
"Некрономикон" да се видим лично! Пък... 
Бързо удряш клавиша за изключване и продължаваш на 279 или оставаш на мястото 
си и провеждаш директен разговор на 42. 
 
 
225 
 
Колкото по-напред се придвижваш през разрушения град, толкова по-неприятни 
тръпки лазят по кожата ти. Да, градът е празен... и същевременно призрачните звуци, 
които се разнасят от къщите са, меко казано, плашещи. Би могъл да си обясниш, че просто 
вятърът свири между дъските, люлее тенекиените ветропоказатели и тъй нататък, но защо 
от това не ти става по-добре? 
Можеш да си тръгнеш към картата или пък да се върнеш към шерифския участък на 
217. 
 
 
226 
 
От килимаря можеш да си купиш голям, поовехтял персийски килим за 200 
соверена, а също и изправно летящо килимче за 120 соверена. Ако се сдобиеш с килимче, 
можеш да го използваш във всички случаи, където по-нататък се изисква левитатор. 
Сега се върни на 265. 
 
 
227 
 
Воините те отвеждат в малка зала, където да изчакаш изгрева. Имаш на 
разположение храна да възстановиш силите си, мека постелка от кожи да подремнеш... С 
една дума, прекарваш оставащото ти до изпитанието време много ползотворно. 
Най-сетне старейшината пристига. Перата му са боядисани в церемониалните 
цветове на Кръвното братство. 
– Готов ли си да опиташ? – той те поглежда изпитателно. – Не си размислил, не си се 
отказал? Добре тогава! Предстои ти да минеш през Слънчевия лабиринт, надбягвайки се 
със слънцето. В лабиринта те чакат наши воини. Преди да влезе в него, всеки от тях е 
изтеглил по една такава карта от Нощната колода! – той ти показва две изящни костени 
плочки. 
На едната е изрисувана червена руна, а на другата – синя. Като се има предвид, че си 
в Зеления цвят, тези ярки цветове са истинско чудо! 
– Червената наричаме УОРГ и тя е символът за истината! – пояснява старейшината. 
– В церемониите ни този, който я държи, е задължен винаги да казва истината! Синята е 
ГУОР, лъжата. Този, който притежава карта с такава руна, със сигурност лъже. Воините 
ни знаят кой каква карта е получил, но, разбира се, няма да ти ги покажат. Достатъчно е, 
че си осведомен – всеки от тях задължително има или Уорг, или Гуор. Не можеш да 
разпитваш воините ни – те сами ще ти кажат каквото смятат за необходимо, а дали е 
истина или лъжа, ще решаваш ти. В първото ти изпитание ще трябва да избереш 
правилния вход към лабиринта... Ако успееш, ще се срещнем отново. Ако ли не, слънцето 
ще нахлуе в залата, където си попаднал и ще те изпепели! 
Мини на 123. 
 
 228 
 
– Ти си омагьосана... Какво, по-точно? 
– Анаконда, идиот такъв! – изсъсква змията. 
– Не, имах предвид, какво ще стане, като разваля магията? 
– Ще ме разомагьосаш естествено... – тя слабо си поема дъх. – Побързай, моля те, не 
заслужавам току-тъй да си умра... 
– А ако станеш на глагоабазабадуза, примерно? – проявяваш съмнения. 
– А ако се превърна на изумително красива принцеса? – отвръща с контравъпрос 
анакондата. – Света магийо, умирам... – и тялото и 
 конвулсивно се разтърсва. 
Е, независимо кой въпрос ти е било това, нямаш право да питаш повече. 
Ако знаещ как да я разомагьосаш, действай веднага – обърни необходимия предмет 
в числа (както обикновено – А е 1, Б е 2 и т.н.), събери числата и прибави към тях 
Свещения номер. След което премини на получения епизод. 
Ако ли пък не знаеш как да оправиш нещата, анакондата чисто и просто умира, а ти 
си продължаваш на картата, дълбоко замислен. На десетина метра по-нататък срещаш 
Симонели, който пък се е върнал да те търси – малко късичко, ама... 
 
 
229 
 
Превръщателната магия лесно ще ти позволи да прелетиш до остров Уахиро-инка 
под формата на Нощно крило... или да преплуваш морето като русалка. 
Но само до острова. От там нататък, за придвижване в която и да е посока, ще ти 
трябва друго превозно средство. 
Ако желаеш да се възползваш от магията за летене, отиваш на 245. 
Ако се възползваш от нея за плуване, иди на 168. 
А ако ще си потърсиш друг вариант за движение, върни се на 248. 
 
 
230 
 
Плащаш на Симонели и по-малко от час по-късно се озоваваш на гърба на яко муле, 
което те отнася нанякъде... Ловецът язди точно пред теб, аржентинските му догове се 
шляят насам-натам, пред вас е само сочнозелената джунгла, зад вас (ако се обърнеш) са 
покривите на Уахиро... Абе, идилия. 
– Пампа-сафарито – пояснява по някое време Симонели – по принцип минава по 
сложен маршрут през целия остров... Проклетата магия обаче е затворила половината ни 
обекти! И понеже пътят чувствително се скъсява и променя, ще те оставя сам да решиш на 
кое място искаш да идем и кога... 
Това, което той се опитва да ти изясни, е: играта продължава по малката карта, 
наречена САФАРИ. На нея има кръгчета, в кръгчетата – номерца на епизоди. Както 
винаги, се движиш по линийките от кръгче до кръгче. Като нямаш право да прескачаш 
кръгчета и да се отклоняваш от линийките... Ясно? 
Започваш от полето с номер 235 (но не четеш този епизод). Когато ти писне да 
обикаляш из пампата, просто се връщаш на това поле, изчиташ 235 и ето те отново в 
цивилизацията... Напред, герой на Дъгата! 
 
 
 
 
 231 
 
Тук можеш да продадеш ГОТВАРСКИ СЪДОВЕ, ако имаш такива, срещу 150 
соверена. Можеш и да купиш СЕРВИЗ за 100 соверена. 
Върни се на 265. 
 
 
232 
 
Третият се изправя и ти връчва... кама. 
– Това – сурово ти казва Старейшината – не е избраният за теб символ! Ще се 
наложи веднага да напуснеш Стъклената планина... и никога повече да не се връщаш тук! 
Запиши си НОЩНИ КРИЛЕ във "врагове" и се върни на картата. И бъди благодарен, 
че не те убиха! 
 
 
233 
 
Важно-важно оглеждаш превключвателя на измерения, нагласяш циферблатите му, 
въртиш ръчките и... С една дума, правиш се на голям техник. Но понеже уредът си е 
крайно елементарен, въпреки усилията ти, проработва. Благодарение на него, стига да си 
на не повече от 5 метра от малката машинка, ти си частично дефазиран (какъв хубав 
научен израз!) и можеш да използваш кораба на капитан Ван Граал безпроблемно. 
Така че се качваш в лодката, гордо понесъл на ръце превключвателя. 
Мини на 237. 
 
 
234 
 
Пъхваш софтчето в дупчицата и вратата плавно се отдръпва в стената. Пред теб се 
разкрива грамадна зала, отрупана с най-разнообразни компютри. Като по команда 
мониторите им оживяват и топъл, макар и малко металически глас съобщава: 
– Входът за достъп към Черната стража е задействан! Моля, легитимирайте се! 
Понеже се колебаеш, гласът добавя: 
– Ако до 60 секунди не се легитимирате правилно, помещението ще бъде 
вакуумирано! Имате 60 секунди за легитимация или оттегляне! 
Страхотно, а? 
Ако ти хрумва някоя парола (например онази, която си измъкнал от Безар по 
видеофона), обърни я в цифри (както обикновено се прави), събери тези цифри и мини на 
така получения епизод. 
Ако пък не ти хрумва подобна парола, побързай да напуснеш залата (софтчето си 
прибираш обратно в дневника). Минаваш на 174. 
 
 
235 
 
Късно по залез стигате до Уахиро. 
Ако Симонели ти е обещал броня на броненосец, получаваш я. 
Ако не ти е обещал, можеш да си купиш една за 40 соверена. 
След това, понеже нищо друго не те задържа в града, иди на 151. 
 
 236 
 
Появяваш се на борда на "Холандеца" тъкмо навреме. С опънати платна корабът 
стремително се носи към пиратската баркентина и за нещастниците отсреща гледката 
вероятно е не само внушителна, ами и доста страшничка. Дори и ти не си много сигурен в 
тактиката на Ван Граал – на таран ли отива? Нервите на пиратите не издържат, доста 
преди да влезете в обсега на оръдията им и те дават първите изстрели – гюллетата цопват 
във водата. 
"Летящият холандец" невъзмутимо продължава да пори морето. 
Следващият залп вече е по-точен. Само че, както за твое изумление, така и за ужас 
на пиратите, "Холандецът" остава недокоснат... Нали е призрачен кораб, гюллетата 
минават през него все едно не съществува. 
Трети залп с все същите последствия, а Ван Граал само тържествуващо се усмихва и 
нарежда "Холандецът" да бъде приготвен за абордаж... Тук вече пиратите просто 
полудяват от ужас. Без повече експерименти по стрелба, те опъват всички платна и се 
юрват напред все едно са видели най-малкото дяволи... то си е точно така, де. 
– Обичам да се наслаждавам на победи от този тип! – капитанът те потупва по 
рамото. – Ако бях стрелял по тях, щях да ги потопя, моите оръдия могат да ги улучат, 
макар да не знам защо не важи и обратното! Само че сега, като ги сплаших така, ще имат 
едно наум за всеки кораб в далечината и сигурно няма да пробват да грабят мирните 
фрегати. Поне не в скоро време... А по-късно може и пак да се срещнем, кой знае! Ха-ха-
ха-ха! 
Ако имаш кодова дума ЩУРМ, продължаваш на 266. 
Без нея минаваш на 292. 
 
 
237 
 
Ако не знаеш, ще те уведомя, че корабът, на борда на който си, се нарича "Летящият 
холандец" и, разбира се, е призрачен кораб... 
Противно на очакванията ти обаче, капитан Ван Граал се оказва много приятен 
човек и събеседник и споделя, че е "в бранша" само от тридесетина години – 
"Холандецът" не бил сполетян от проклятието си по някаква причина, ами изпаднал от 
основното измерение (както и каубойското градче) и затова е призрачен... 
Плавате почти цял ден, когато юнгата в наблюдателницата се провиква: 
– Кораб на хоризонта! Пиратски кораб на хоризонта! 
– Много обичам да се забавлявам с пиратите! – Ван Граал хитро се усмихва. – Искаш 
ли да дойдеш да видиш как ще им изкараме акълите? 
В този момент откъм водата се чува уплашен гласец: 
– Капитане... Капитане... 
Сега е редно да те запитам дали си се виждал с русалките в "Принца герой". 
Ако не си или само си прогонил първата, мини на 250. 
Ако си и те са ти врагове, отиваш на 182, а ако са ти приятели – на 125. 
 
 
238 
 
В медальона, който гущерът чисто и просто влачеше на опашката си, се крие могъща 
защитна магия, защото в него са скрити кичур косми от подмишницата на Сирст. Магията 
автоматично сработва щом анакондата започва да те стиска по-силно – и ужасяващата 
змия е буквално отхвърлена на няколко метра встрани! Тежкото падане изобщо не и 
 се 
отразява добре. 
Продължаваш на 162. 239 
 
След няколко опита успяваш да откриеш нещо като указател на Бътчървил и минута-
две по-късно се налага да решиш в режим "подслушване" ли ще се вържеш към видеофона 
на Безар – на 224, докато той приключи течащия в момента разговор или ще поискаш 
директна връзка, прекратявайки този същия разговор – на 42. 
 
 
240 
 
Въздъхваш и разперваш ръце: 
– Така и не разбрах каква препоръка имаш предвид, капитане! 
– Хмм... – той въздъхва мрачно. – Е, нищо! Когато се върнем утре пак тук, може и да 
имаш по-добър късмет... А, и да знаеш, проклятието включва проклета амнезия, та, ако не 
те позная, да не се притесняваш! 
Докато намислиш какво да кажеш, лодката потегля! Зачеркни кодовата дума КОРАБ 
(но я имай предвид) и се върни на картата. 
 
 
241 
 
Едва когато миграционното стадо се отдалечава достатъчно от пиратския кораб, 
водачът му – Белстер – се обръща тържествено към теб: 
– Просто не знам как да ти се отблагодаря, принце! 
– Внимавайте да не попаднете отново в такъв капан, това ще е достатъчно! – 
уверяваш го ти. 
– Мога да ти дам само това... – Белстер протяга към теб невероятно голяма черна 
перла. – Приеми го като знак на вечното ни приятелство! Потрябваме ли ти, само ни 
извикай и мигом ще дойдем! 
Запиши си русалките в "приятели" (ако досега си ги нямал) и продължаваш на 252. 
 
 
242 
 
Всъщност тук можеш да продадеш за 20 соверена чай, ако имаш. А подправки и 
други глупости не ти трябват. 
Върни се на 265. 
 
 
243 
 
Покашляш се: 
– Извинете, може ли поне да попитам ЗАЩО ме прогонвате така? Та аз нищо лошо... 
– Да ти отговоря ли честно? – мъгливата фигура на призрака добива по-солидни 
очертания и се превръща в полупрозрачен мъж с каубойска шапка и уморено изражение. – 
Просто след една-две минути ще се материализира бандата на Кейси, с която съм обречен 
всеки ден по това време да предприемам решителна схватка... Тежко ти и горко, ако 
застанеш на пътя им! Сега разбра ли? Обикновено грубата тактика върши работа при 
любопитните таласъми... Е, един път не успях да прогоня някакъв смахнат рицар и Кейси 
го направи на кайма... 
Ако това ти е достатъчно и предпочетеш да изчезнеш, докато имаш време – ей къде е 
картата. Ако продължиш разговора и предложиш помощта си (примерно), можеш да 
минеш на 178. 244 
 
Най-сетне групата се усмирява и водачът успява да ти обясни: 
– Касае се за цветноплочесто-брониран тилдарски огнедишащ дракон от подразред 
мустакато-кривогледи! Свил си е гнездо ей там горе на скалите и най-редовно слиза да 
изпие всичката вода в езерцето и да похапне каквото намери, включително камили, 
магарета и хора. Ако имаш нужда от нещо за убиването му, потърси моллата, той ще ти 
даде препоръки! А сега – късмет! 
Въоръжен с тези сведения, можеш да продължиш към 174 и към града. 
 
 
245 
 
Полетът ти преминава без никакви неприятности и изтощен до смърт, най-сетне 
кацаш на каменистия бряг на остров Уахиро-инка. След десетина минутки за почивка вече 
си в състояние да продължиш пътя си (в облика на нормален човек). 
Мини на 256. 
 
 
246 
 
В гнездото си младите воини държат множество оръжия, от които би могъл да се 
възползваш – можеш да си подбереш например ЕДНО от трите (и то само ако нямаш): 
меч, боздуган или лък. Някаква полза може да ти свърши също излишното на воините 
вълнено одеяло, а в един ъгъл е захвърлен (представи си!) истински водолазен костюм с 
шнорхел. Какво прави тук, кой го е донесъл и защо не е в съкровищницата, никой от 
воините не съумява да ти каже. 
Върни се на 203. 
 
 
247 
 
Питаш веднага: 
– И кой те омагьоса? 
– Сирст! – сърдито изсъсква анакондата. – Откакто си присвои тази дъга, той само 
това правеше, докато най-сетне не се гътна – спипа някой и веднага го омагьосва! 
Ако това е първият ти въпрос, питай нещо друго: 
228 – какво по-точно омагьосано същество е анакондата. 
253 – как да развалиш магията. 
259 – каква награда ще получиш за горното действие. 
Ако пък това е вторият ти въпрос и: 
– не знаеш как да развалиш магията, анакондата умира, а ти тръгваш да търсиш 
Симонели, намираш го и продължаваш по картата. 
– знаеш как да развалиш магията, то обръщаш необходимия предмет в цифри (А е 1, 
Б е 2...), събираш ги, прибавяш Свещения номер и отиваш на получения епизод. 
 
 
248 
 
Не след дълго достигаш брега на морето. 
За да продължиш към Уахиро и Лилавия цвят ти е необходимо някакво превозно 
средство. Ако имаш превръщателна магия, тя може да те прехвърли само до остров Уахиро-
инка – на 229.
Ако имаш левитатор (ТРИЪГЪЛНИК), той може да те пренесе и до Лилавия цвят 
директно – на 189. 
Иначе ще трябва да си търсиш друг начин за прекосяване на морето... като ей онзи 
кораб на хоризонта – и онази лодчица, която се приближава към брега – на 160. 
 
 
249 
 
Сергията предлага какви ли не затрогващи стомаха ястия и вкуснотии. 
Срещу 30 соверена всяко, можеш да се сдобиеш с общо 10 вида лакомства – баклави, 
рахат-локуми, бози и разни от този род. 
Освен това (специално за онези, които са играли "Принцът-герой") можеш да 
продадеш точките си за способности от предишната книга – 20 соверена за точка. В тази и 
следващата няма да ти трябват БОЙ С КОПИЕ, ХВЪРЛЯНЕ НА НОЖОВЕ и СТРЕЛБА С 
КАРТЕЧЕН ПИСТОЛЕТ. 
След като приключиш, мини на 265. 
 
 
250 
 
Капитанът пъргаво се навежда през перилата, ти също... 
И се оказваш, кажи-речи, лице в лице с една русалка. Ако си очаквал да е някаква 
суперкрасавица, можеш спокойно да се разочароваш. Най-нормално лице с някак си малко 
изпъкнали очи. Дългата и 
 коса се е разстлала по повърхността на водата като странна 
наметка. Русалката скръства ръце под брадичката си – ръце като ръце, само дето в средата 
между китките и лактите се полюшват тънки като дантела плавници. 
– Кой е този, капитане? – пита любопитно русалката. 
– Един магьосник, приятел е! – уверява я Ван Граал. 
– Точно магьосник ми трябваше! – победоносно се ухилва морската му 
събеседничка. – Защото... 
– Контактувам с тяхното миграционно стадо... – пояснява за теб капитанът. – 
Русалките – добавя след кратка пауза – са малко, ъъъ, странен народ, обаче ти 
препоръчвам да я изслушаш и да и 
 помогнеш, ако можеш! 
Мини на 261 да разбереш защо на русалката и 
 трябва магьосник. 
 
 
251 
 
Пътят ви минава край неголямо езеро, от което извира поточе. 
– Това – небрежно пояснява Симонели – е Окото. А реката се нарича Уа-зонка! 
Някои туристи по погрешка и 
 викат Олеле-зонка, а за местните тя е Ама-ха-зонка... 
Нататък става доста широчка! 
– И ние си имаме една Амазонка на Земята! – похвалваш се ти със знанията си по 
география. 
– Чудно! – Симонели потрива ухото си. – Мислех си, че зонките живеят само в 
Дъгата и само в Циановия... навремето се опитвах да завъдя няколко в Мезозойското 
сафари, ама измряха! 
Можеш да оставиш разговора да увехне дотук и да продължиш на 269 – или да 
попиташ какво е това "зонка". Отговорът на Симонели е горе-долу следният: 
Зонките са половинметрови зъби, прикрепени към тридесетсантиметрова рибка. 
Зонката е вегетарианка, обаче ужасно обича хора – нагази ли някой във водата, моментално отива да му се гали. И, разбира се, без да иска го одира със зъбите си. 
Нещастникът крещи "Олеле, зонки!" или "(У)а, зонки!" в зависимост от националността 
си. Индианците, понеже им е по-загрубяла кожата, само заканително викат "Ама-ха, 
зонки!". Та оттам и името на реката... 
 
 
252 
 
Капнал си от изтощение, когато най-сетне достигаш остров Уахиро-инка, а и магията 
почти е приключила действието си... Но поне си тук. И след десетина минути за кратка 
почивка, си в състояние да продължиш пътя си. 
Мини на 256. 
 
 
253 
 
Анакондата с готовност отговаря: 
– Трябва ти вълчи череп... и да знаеш Свещения номер, разбира се! Да съм се 
освободила досега, ама тук не живеят необходимият вид вълци... Числото е 199! 
Сега, ако това е първият ти въпрос, питай друго: 
228 – какво по-точно омагьосано същество е тя. 
247 – кой я е омагьосал. 
259 – какво ще ти даде за награда, ако развалиш магията. 
Ако пък това е вторият ти въпрос, то обръщаш необходимия предмет в цифри (А е 1, 
Б е 2...), събираш ги, прибавяш Свещения номер и отиваш на получения епизод. 
 
 
254 
 
Само няколко метра след като си се "напъхал" в цепнатината, тя се разширява и 
добива очевидни следи от обработка – някой си е направил труда да шлифова до гланц 
стените и 
. 
А след още десетина метра достигаш до масивна метална врата с надпис "ЧЕРНА 
СТРАЖА – КОНТРОЛНА ЗАЛА". Вратата обаче няма нито брава, нито плъзгачи или 
винтово колело. Как се отваря е пълна загадка. Впрочем, тя ИМА една странна дупчица, 
поръбена с по-тъмен метал. 
Ами, ако разполагаш със софтче, отиваш на 234. 
Иначе ще трябва да се върнеш на 174, защото не можеш да отвориш тази врата. 
 
 
255 
 
Както гласи инструкцията натискаш копченцето за включване, произнасяш 
нареждането си: 
– Убийте дракона! – и се настаняваш да чакаш резултата. 
А той е зашеметяващ. 
Грамадните черни статуи се раздвижват, тръгват през оазиса (разрушавайки няколко 
къщи), спират до гнездото на дракона, насочват към него оръжията си, изпепеляват 
половината планина и чудовището заедно с нея... и се връщат по местата си. 
Натискаш копченцето за изключване. И минаваш на 212. 
 
 256 
 
"Демаркационната" линия на острова, причинена от магията на Зарар, минава точно 
през средата му... Така градчето Уахиро остава от разрешената за теб страна, а кафеената 
плантация – от другата. 
Градчето (ако не си идвал тук в "Принцът-герой") е най-обикновен 
латиноамерикански колониален град от края на 19-ти или началото на 20-ти век: 
просторни къщи с колонади (напомнящи малко колониалния индокитайски период), 
мотащи се по улиците индианци, такива ми ти работи... 
Сега внимавай: 
– ако се познаваш с кмета Къридж (независимо дали те е предавал на ловците на 
роби или не), мини на 274. 
– ако не си играл "Принцът-герой" или не си срещал Къридж там, отиваш на 283. 
 
 
257 
 
Продължавате напред между сградите (или през джунглата – все едно, и двете 
определения пасват) и не след дълго Симонели спира пред малка квадратна конструкция, 
поставена пред огромен хълм. 
– Оттук трябва да продължим пеша! – пояснява той. – Мулетата не качват стъпала! 
Слизаш от седлото и се насочваш към квадратната конструкция. 
– Не – той те потупва по рамото, – отиваме ей там! – и посочва върха на хълма. 
Ами, да. Всъщност това е полупогребана под пръст и растения стъпаловидна 
пирамида. Не може да не си гледал онази реклама на "Фанта", дето един баламурник 
изтърва кутийка безалкохолно от най-горното стъпало на точно такава пирамида... Е, 
значи знаеш какво представлява! Само дето "Фанта"-та пада надолу далеч по-бързо, 
отколкото краката ти позволяват да се изкатериш нагоре. Вървиш и вървиш, и вървиш, и 
вървиш, и вървиш, и... Спираш задъхан на една от площадките, а сърцето ти лумка в 
гърдите, сякаш се кани да изхвръкне. Даже ти трябва известно време да установиш, че 
Симонели и кучетата са останали долу в подножието. 
– А ти? – провикваш се. 
– Какво аз? – той невинно те поглежда. – Задържам си десетте соверена, ако не се 
върнеш, нали така? Слез да ти ги дам, ако това не те устройва! 
– Ако не се върна? 
– Май забравих да ти кажа, че горе живее великият Ксолоитцкуинтцли, едно от най-
уважаваните хиро-инкски божества! А рискът, сам знаеш, е за туристите и археолозите... 
Кой ще ми гледа кучетата, ако ми се случи нещо? 
Вбесено махваш с ръка. Да ти беше казал това същото, преди да започнеш да се 
катериш, а не като си на две трети път от върха... 
Решавай: слизаш обратно – на 279, или продължаваш нагоре – на 306? 
 
 
258 
 
Представяш се. 
– Ти си принцът? – хлапето зяпва. – Ела, ела бързо! При чичо ми има пратка за теб! 
И почти насила те замъква до една от къщите, на верандата на която се е изтегнал 
едър индианец. 
При появата ти той оставя настрани обработения кравешки рог, от който е отпивал 
студен чай мате и се надига: 
– Спайки, пак ли ще ме демонстрираш като забележителност? – Това е кметът Къридж, мой чичо! – обяснява ти надменно хлапето. – Чичо, това е 
принцът! 
– А-а! – индианецът кимва. – Добре дошъл в градчето ни! От доста време чакам да се 
появиш... има една пратка за теб вътре в къщата ми! Ела да я видиш! 
Ако го последваш вътре (това може и да е капан), мини на 193. 
В противен случай казваш: 
– Не очаквам пратки тук! 
– Е, значи ще си задържа нещата за себе си! – обобщава философски кметът и 
веднага сменя темата – на 290. 
 
 
259 
 
Анакондата се замисля за момент: 
– Е, ще измисля някоя подходяща награда... Например едно обещание, от което свят 
ще ти се завие! 
Ако този отговор не те устройва, можеш да я оставиш да си умре (продължаваш на 
картата) или да питаш друг въпрос (ако този ти е първият). 
Ако отговорът те устройва и: 
– това е първият ти въпрос, то питай друго – какво по-точно същество е – на 228, кой 
я е омагьосал – на 247, или как да развалиш магията – на 253. 
– това е вторият ти въпрос, то разваляш магията, като обръщаш необходимия 
предмет в цифри (А е 1, Б е 2...), събираш ги, прибавяш Свещения номер и отиваш на 
получения епизод. Ако нямаш предмета или не знаеш необходимото, пак ще трябва да 
продължиш на картата, оставяйки змията да умре. 
 
 
260 
 
Тук можеш да продадеш мечове и боздугани по 50 соверена парчето, лъкове по 60 
соверена и ками по 30 соверена. Също така, ако имаш излишен бластер, собственикът ще 
те освободи от него за 150 соверена. 
Същите неща, на същите цени, можеш да КУПИШ. Плюс това се продава за 20 
соверена пълнител за бластер (ако си изтощил твоя). 
Това е. 
Върни се на 265. 
 
 
261 
 
Русалката престава да се усмихва и отново започва да изглежда изплашена, докато 
забързано обяснява: 
– През последните няколко дни пиратите все едно са полудели! Преследват 
миграционните ни стада, ловят русалки и правят с тях някакви – тя сбръчква носле, – 
окултни церемонии... А взеха да се появяват и едни такива, умрели русалко-зомбита... Ван 
Граал, принце, нуждаем се от помощ! Ей онези мръсници там, начело с Отвратителния, 
току-що опънаха мрежи и половината ни стадо е... – тя изхлипва. 
– Рулевия! – Ван Граал без колебания се обръща към моряка на носа. – Обръщай към 
пиратите! Опънете всички платна! 
– По-бързо, по-бързо, те ще ги... – суети се около кораба русалката. 
Ако не желаеш лично да се намесваш в историята със заловените членове на стадото, 
можеш да минеш директно на 286 и да се насладиш на описание на битката на "Летящия 
холандец". За да се намесиш лично, ти трябват водолазен костюм – на 202, или превръщателна 
магия – на 214. В противен случай ще се наложи да минеш на 286, искаш или не. 
 
 
262 
 
Сега май е моментът да те попитам дали имаш: персийски килим, сервиз, поне 3 
вида лакомства, агне, красива девойка, магическа свирка, меч и драконови отрови? 
Ако ги нямаш, опитът ти за убийство на дракона се проваля. Съветвам те да се 
върнеш на 265 и да си потърсиш липсващите ти съставки. 
Ако ги имаш, то сервираш масата, призоваваш дракона със свирката и след като 
излапва всичко, той се просва мъртъв. А ти забучваш меча си в гърдите му и триумфално 
се покланяш на арабската си публика. След което минаваш на 212. 
КОМЕНТАР НА ВЪРДЖ: Тук смятах да те мъча с въпроса ще посипеш ли 
отровата върху всички лакомства, в някои отделни ли ще я сложиш и т.н., но се 
отказах. И бездруго ще изшмекеруваш дори за съставките, защо АЗ да си правя труда 
да вписвам още 20 излишни епизода? 
 
 
263 
 
Най-интересното нещо в Уахиро вероятно е отворената днес кантора с крива табела 
"Пампа-сафари", на верандата под която се е изтегнал върху грамаден шезлонг още по-
грамаден мъж, заобиколен от десетина великолепни (само малко синкави заради Циановия 
цвят) аржентински догове. 
– Хей, приятел! – подвиква ти мъжът, когато минаваш покрай него. – Не търсиш ли 
случайно екскурзовод и ловец? Предлагам страхотно пампа-сафари! 
Ако смяташ, че това би било интересно за теб, мини на 196. 
В противен случай огледът на града приключва тук и можеш да: 
– се върнеш на пристанището да си потърсиш кораб на 151; 
– да се върнеш на "Летящия холандец" на 37, ако той те е докарал; 
– да се върнеш на картата, ако си с левитатор. 
 
 
264 
 
Намираш и набираш номера на Маджи. 
Появява се съобщение: 
"Достъпът до този пейджър не е възможен от мястото, на което се намирате! Трябва 
да набирате или от Бътчървил, или от другата страна на магическата преграда!". 
Малко по-късно се появява друг, много по-неприятен надпис: 
"Декът, който използвате, е обявен за откраднат! Моля, останете на място, докато 
дойде ремонтният ни отряд да свери серийния номер и да отстрани повредата в 
идентификацията... или да ви арестува за кражба! Междувременно достъпът до Мрежата е 
прекратен. ПРЕКРАТЕН!". 
Това беше. Ако изпитваш огромно желание да изчакаш и да видиш какво интересно 
нещо ще ти се случи, моля, мини на 34. В противен случай бягай веднага на 279 (можеш 
да си задържиш дека). 
 
 
265 
 
На Кхартумския пазар можеш да посетиш: 
– магазинчето на килимаря ("Летящи килими всякакви") – 226; – сергията за домакински съдове – 231;
– сергията за подправки и чайове – 242;
– сергията за лакомства – 249; 
– сергията за оръжие – 260; 
– магазин "1001 нощ – вълшебни арабски вещи" – 268. 
Ако не си се ангажирал да изтребваш дракони, след като ти писне да обикаляш 
пазара, можеш да се върнеш на картата. Ако обаче си се хванал да извършваш подвизи с 
дракон, то напускаш пазара на: 
– 272, ако още не си ходил при моллата или имаш нещо наум да поискаш от него. 
– 296, за да се занимаеш непосредствено с дракона. 
 
 
266 
 
Русалките весело играят около "Летящия холандец". Единствено водачът им, 
Белстер, с най-сериозно изражение се изравнява с теб, хваща се за палубата и заявява: 
– Просто не знам как да ти се отблагодаря, принце! 
– Внимавайте да не попаднете отново в такъв капан, това ще е достатъчно! – 
уверяваш го ти. 
– Мога да ти дам само това... – Белстер протяга към теб невероятно голяма черна 
перла. – Приеми го като знак на вечното ни приятелство! Потрябваме ли ти, само ни 
извикай и мигом ще дойдем! 
Запиши си русалките в "приятели" (ако досега си ги нямал) и продължаваш на 222. 
 
 
267 
 
Не след дълго достигате до брега на реката Ама-ха-зонка (някои подробности 
относно името и 
 можеш да видиш на 251, но се върни пак тук). 
– Мулетата и кучетата ще преплуват без проблеми... – казва Симонели. – Но не бива 
да слизаш от седлото, иначе зонките веднага ще те подушат! И... Чакай, чакай! – той 
хваща мулето ти за юздата. – Първо ще проверим за скатове! По тези места... 
С известно изумление наблюдаваш как той измъква от дисагите си истинска пробна 
лампа и топва двата и 
 контакта във водата. 
Ако смяташ, че Симонели (или авторът) нещо се е смахнал и си премълчиш, чисто и 
просто продължаваш на 278. Ако обаче смяташ, че в цялата работа има нещо мътно (и то 
не е реката), отиваш право на 307. 
 
 
268 
 
В магазинчето срещу 20 соверена всяко можеш да продадеш каквито вещи имаш в 
"само предмети" (с изключение на оръжия и скъпоценности, домакински съдове и дрехи). 
Ако желаеш да ги продаваш, де! 
Освен това оттук можеш да си купиш: 
ТРАКТАТ ЗА УБИВАНЕ НА ДРАКОНИ срещу 100 соверена или 
СКЪПОЦЕННОСТИ. 
ПРЕВРЪЩАТЕЛНА МАГИЯ срещу 50 соверена. 
ТРИ липсващи ти магически съставки за общо 150 соверена (само в комплект и само 
ако имаш ВЕЛИКА МАГИЧЕСКА КНИГА – съставките са за нейните магии). 
МАГИЧЕСКА СВИРКА за 40 соверена. 
МАГИЧЕСКИ ТЪРСАЧ за 200 соверена. ДРАКОНОВИ ОТРОВИ за 50 соверена. 
Като приключиш с пазаруването, върни се на 265. Трактатът, впрочем, можеш да 
разгледаш на 300 (но само ако го купиш, нали така!). 
 
 
269 
 
В този момент нещо прошумолява в храстите, договете се втурват нататък с бесен 
лай, а Симонели прекъсва приятната беседа и светкавично смъква пушката от рамото си. 
– Уаабрууу! – изсумтява някой от храсталака и кучетата се успокояват. 
– Ти ли си, бе, главо рошава! – Симонели скача от седлото. – Леле, колко се радвам 
да те видя... Арикс, това е един мой отдавнашен приятел, Спондж! Спонджи, това е... 
Тук имаш един важен избор: можеш да застинеш с отворена уста или да ти спре 
дъхът. Както желаеш. Продължаваш обаче да четеш един и същи епизод. 
А едно от двете горепосочени неща ти се случва, защото от храстите излиза... 
Ммм, чакай да те питам: Чел ли си МЕГА-12? 
Ако да, минаваш на 295. 
Ако не, отиваш на 299. 
 
 
270 
 
Покатерваш се предпазливо на палубата. Пиратите, заети с оръдията (които са в 
оръдейния отсек, а не тук горе), не са в състояние да ти обърнат внимание. А онези от 
екипажа, които могат да го направят, в момента са твърде ангажирани с платната, 
подготовката за отпор на атаката и други от този род. Имаш шанс! 
Рибарската мрежа е закрепена на няколко набързо монтирани грамадни макари на 
кърмата – с такива масивни въжета и такива стабилни възли, че дори и двама-трима мъже 
наведнъж да не са в състояние да я освободят. Единственият ти шанс в случая, след като 
нямаш бластер или режещо оръжие, е в... огъня. 
Ако притежаваш огледалца или стъкло, или медальон, или скъпоценности, имаш 
възможност да приложиш факирска хитрост на 280. 
Ако не притежаваш нищо подобно, нищо не успяваш и да направиш. А това те 
праща обратно във водата и директно на 236. Съжалявам, ама е така. 
 
 
271 
 
Притискайки все по-силно тялото (и раницата) ти, анакондата сама се убожда на 
отровната кама... и буквално секунди по-късно намотките и 
 се разхлабват, позволявайки 
ти да поемеш голяма глътка въздух. 
Продължаваш на 162. 
 
 
272 
 
Имаш късмет, че срещаш моллата на слънчице пред джамията – в противен случай, 
кой знае, можело е и да погазиш някой специален закон като например да се събуваш пред 
входа, да си миеш краката, преди да влезеш, или да нахлузваш за тази цел дървени 
налъми... Дали съществува подобен закон, за щастие, така и не узнаваш. 
Представяш се на белобрадия старец, който плясва с ръце: 
– Вай, Аллах! Добре дошъл, скъпи гостенино! Кажи какво ще поискаш и ще бъде 
твое, само и само освободи града ни от тази напаст! Ако имаш ТРАКТАТ и нещо от посоченото там ти трябва, иди на 288. В противен 
случай просто си отбележи, че на пазара всичко можеш да получиш безплатно (един вид 
аванс срещу дракона) – но цената, на каквото купиш от там, си записвай на едно листче, 
ще видиш защо. И – напред към пазара на 265. 
 
 
273 
 
След няколко опита успяваш да влезеш в нещо като указател на Бътчървил... и пет 
минутки по-късно на екрана срещу теб изгрява ухилената физиономия на Ар. 
– Здрасти, братле! – възкликва той. – Е, пък, ако съм очаквал точно ти да се 
обадиш... 
– Как сте там? 
– А, добре! Безар нещо ни е взел на мушка след възхитителния опит в "Мивенди", 
ама... Ти ще идваш ли скоро насам? 
– Може би! 
– Хубаво! Ако идваш, да знаеш, че сме в нелегалност! Трябва да взема да анулирам и 
този номер... Та, значи, търси ни в "Гримоар" – казваш на бармана "Номадите" и той ще се 
сети да те препрати! Добре, трябва да приключвам сега, защото... – екранът угасва. 
Е, "Номадите", ще трябва да си запишеш тази полезна парола, нали? Жалко, че не 
успя да си вземеш довиждане с Ар, преди да цъфне съобщението: "Връзката е 
прекъсната!" 
Малко по-късно се появява много по-неприятен надпис: 
"Декът, който използвате, е обявен за откраднат! Моля, останете на място, докато 
дойде ремонтният ни отряд да свери серийния номер и да отстрани повредата в 
идентификацията... или да ви арестува за кражба! Междувременно достъпът до Мрежата е 
прекратен. ПРЕКРАТЕН!". 
Това беше. Ако изпитваш огромно желание да изчакаш и да видиш какво интересно 
нещо ще ти се случи, моля, мини на 34. В противен случай бягай веднага на 279 (можеш 
да си задържиш дека). 
 
 
274 
 
Почти веднага, след като се появяваш на главната улица на Уахиро, за ръкава те 
улавя племенника на кмета Къридж: 
– Здрасти бе, принце! Казвах му аз на чичо, че непременно ще се върнеш, ама той се 
чудеше да вярва ли, да не вярва ли... Хайде, ела, ела, толкова време ти пази нещата! – и 
почти насила хлапето те замъква към скромната къщурка на Къридж. 
Седнал на стълбите пред нея, грамадният индианец лениво отпива студен чай мате 
от кравешки рог. Щом те забелязва, целият грейва: 
– Бре-бре, принцът дошъл! 
– Здрасти, кмете! – казваш му приятелски. 
– Направо към нещата! – съгласява се той. – Скоро след като си замина миналия път, 
доставиха чрез магическата поща едни работи за теб, стоят и те чакат... Влез да ги видиш! 
Минаваш след него в къщата (и може би попадаш в капан) – 193 – или упорито 
отвръщаш: 
– Не очаквам да получавам пратки тук! 
– Може и тъй да е! – съгласява се Къридж и моментално сменя темата на разговора – 
на 290. 
 
 275 
 
Вдигаш бластера и буквално изпепеляваш единия броненосец. От него даже и броня 
не остава! 
– ... са свещени! – успява да довърши изречението си Симонели. – Да се махаме 
бързо оттук! 
Ако си се срещал вече със Спондж, минаваш веднага на 235. 
Ако още не си срещал Спондж, минаваш на 251 и се ЗАДЪЛЖАВАШ веднага след 
това да минеш на изхода на картата. 
 
 
276 
 
Точно на това място се намира водопадът Голямата бездна, който изобщо не може да 
бъде нито прекосен, нито преминат. 
Ако случайно имаш триъгълник (левитатор) или превръщателна магия, можеш да ги 
използваш, за да се прехвърлите от другата страна на реката и да продължите по картата. 
В противен случай ще трябва да се върнеш, откъдето си пожелал да си скъсиш пътя 
и да заобиколиш водопада. 
 
 
277 
 
За да извършиш магията за възраждане на Разсъждаващите, ти трябват: 
ВЕЛИКА МАГИЧЕСКА КНИГА и описаните в нея съставки. 
Ако нямаш такова нещо, можеш да претърсиш градчето на 91. 
Иначе: 
Умножи броя на необходимите ти съставки за магията (без динозавърското яйце, 
внимавай!) по 100. 
Трябва да имаш и една кодова дума (подсказвам, става дума за нещо, което ще 
използваш за самото динозавърско яйце), която да обърнеш в цифри по обичайния за това 
начин – А е 1, Б е 2 и така до Я, която е 30 – и да събереш цифрите. 
Прибави полученото число към умножения брой съставки и премини на този епизод, 
чийто номер се е появил! 
Както казах, ако нямаш нещо от посоченото тук, можеш да огледаш града на 91 – 
или да продължиш на картата на Дъгата! 
 
 
278 
 
Не след дълго Симонели кимва удовлетворено – и без никакви проблеми пресичате 
Ама-ха-зонка, за да се озовете на другия бряг. Кучетата се отърсват – и продължаваш на 
картата. 
 
 
279 
 
Озоваваш се долу почти толкова бързо, колкото и кутийката "Фанта" от рекламата. 
– Мошеник такъв! – ревваш зловещо. – Ще взема да те превърна на жаба, да знаеш 
как се пращат туристи на сигурна смърт! 
– Е, то, аз... – той свежда поглед. – Не знаех, че си магьосник! 
– Великият Ксоло-какъвто-там-беше... – изсумтяваш. – Да се махаме оттук! 
Впрочем... Продължаваш на 331, защото аз искам така (или на картата, ако това повече те 
устройва). 
 
 
280 
 
Приклякаш зад макарите, излъскваш набързо блестящите повърхности на това, с 
което ще се мъчиш да палиш огън (огледалце, блестяща скъпоценност или каквото е там) 
и фиксираш внимателно слънчевите лъчи. За щастие слънцето е ярко и сенките на 
платната не падат върху макарите. Така че ти отнема само няколко минути да подпалиш 
стабилни пламъчета върху намазаните с катран въжета... Оставяш огъня да се поразгори и 
сръчно скачаш зад борда. 
Вече нямаш време да се връщаш на "Холандеца" преди началото на атаката му – пък 
и трябва да се занимаеш с пленените в мрежата русалки. Строяваш набързо свободните от 
стадото и ги караш здраво да дърпат тази мрежа, докато останалите напъват назад... След 
още някоя и друга минута, под съпровода на топовни изстрели, мрежата се къса и заедно 
успявате да я издърпате встрани от пиратския кораб. 
Освобождаването на пленените русалки – една по една – ти отнема близо половин 
час (особено преди свободните да схванат какво правиш), но поне с откачената и плуваща 
по повърхността мрежа жертвите не могат да се задушат от липса на въздух. 
Е, най-сетне операцията приключва и можеш да огледаш полесражението. 
Пиратският кораб, впрочем, изчезва с максимална скорост към хоризонта, а Ван Граал ти 
помахва щастливо от мостика на "Холандеца". Покатерваш се при него. 
Мини на 266. 
 
 
281 
 
Приближаваш се решително към компютърната конзола... и от недрата и се чува 
зловещ глас: 
– Олоск тяикил евмза! Кашлюк-кашлюк, спри на място, казах! 
Спираш или не спираш, резултатът е един и същ – гласът продължава още по-
зловещо: 
– Махай се от тази пирамида, веднага, нахално нищожество такова! Или, ако не го 
направиш, докато броя до три, ще се наложи да те... Впрочем, я кажи първо, да не би да ми 
носиш кървава жертва? Аз съм Великият и Превелик Ксолоитцкуинцтли, ще знаеш, та ми 
се полагат такива неща от време на време... 
– Ъъъ... – заекваш несигурно ти. 
Вариантите са три: да кажеш на Великия, че му носиш жертва и да посрещнеш смело 
съдбата си – на 298, да му кажеш, че не носиш нищо такова и още по-смело да посрещнеш 
съдбата си – на 303, или да си плюеш на петите, преди да е преброил до три – на 279. 
 
 
282 
 
С дълбоко съжаление трябва да те уведомя, че каквото и оръжие да приложиш 
(включително превръщателна магия или сърце от глагоабазабадуза), просто не си в 
състояние да се справиш с толкова много хищни динозаври. 
Така че те те разкъсват – и Дъгата завинаги изгубва единствената си възможност за 
освобождение. 
КРАЙ НА ИГРАТА 
 
 283 
 
Почти веднага, след като стъпваш на главната улица на Уахиро, за теб се залепва 
малко индианче, голо до кръста и с лъскава тъмносиня, та чак черна коса. То те дръпва за 
ръкава: 
– Трябва ли ти водач? За един соверен съм готов да ти покажа всички чудеса на 
острова! Впрочем, аз съм Спайки! А ти? 
Можеш да му кажеш, че си Арикс Астракс – на 258, или да го отпратиш поживо-
поздраво – на 208. 
 
 
284 
 
От Пътя на Дъгата можеш да: 
– правиш магия за преминаване в другата половина на Дъгата – на 304; 
– правиш магия за търсене на Втория край на Дъгата – на 325; 
– се върнеш в Двореца на Зарар – на 357; 
– се прехвърлиш директно в другия край на Пътя, откъдето да навлезеш в Бътчървил 
– на 365. 
 
 
285 
 
Притискайки силно тялото ти, анакондата случайно включва превключвателя на 
измерения... и ти преминаваш в малко по-друго измерение. 
Понеже това е наистина ОПАСНА процедура, ако случайно разполагаш с отровна 
кама – на 271, или с медальон – на 238, най-добре използвай някой от тези двата предмета. 
Ако обаче ги нямаш, епизодът, на който внезапно се прехвърляш, се определя по 
следния начин: 
Хвърли едно зарче. Ако улучиш 1 или 2, запиши си 1, ако улучиш 3 или 4, запиши си 
2, а ако улучиш 5 или 6, запиши си 3. 
Хвърли зарчето отново. Запиши си полученото число. 
Хвърли зарчето за трети път. Пак си запиши числото. 
Сега събери трите числа на едно място, наредени едно след друго – примерно 4, 8 и 9 
(не, че можеш да хвърлиш такова нещо, ама...) и получаваш 489 – номерът на епизода, на 
който да се прехвърлиш. 
Пожелавам ти късмет с тази операция! Може пък и да не улучиш някой фатален 
избор... Какво да се прави, превключвателят на измерения действа така, когато се включи 
на случаен принцип. Всъщност може даже да получиш някой бонус, като се позамисля! 
 
 
286 
 
Капитан Ван Граал те поканва на капитанския си мостик, за да виждаш по-добре. 
С опънати платна корабът стремително се носи към пиратската баркентина и за 
нещастниците отсреща гледката вероятно е не само внушителна, ами и доста страшничка. 
Дори и ти не си много сигурен в тактиката на Ван Граал – на таран ли отива? Нервите на 
пиратите не издържат, доста преди да влезете в обсега на оръдията им и те дават първите 
изстрели – гюллетата цопват във водата. 
"Летящият холандец" невъзмутимо продължава да пори морето. 
Следващият залп вече е по-точен. Само че, както за твое изумление, така и за ужас 
на пиратите, "Холандецът" остава недокоснат... Нали е призрачен кораб, гюллетата 
минават през него все едно не съществува. Трети залп с все същите последствия, а Ван Граал само тържествуващо се усмихва и 
нарежда "Холандецът" да бъде приготвен за абордаж... Тук вече пиратите просто 
полудяват от ужас. Без повече експерименти по стрелба, те опъват всички платна и се 
юрват напред все едно са видели най-малкото дяволи... то си е точно така, де. 
– Обичам да се наслаждавам на победи от този тип! – капитанът те потупва по 
рамото. – Ако бях стрелял по тях, щях да ги потопя, моите оръдия могат да ги улучат, 
макар да не знам защо не важи и обратното! Само че сега, като ги сплаших така, ще имат 
едно наум за всеки кораб в далечината и сигурно няма да пробват да грабят мирните 
фрегати. Поне не в скоро време... А по-късно може и пак да се срещнем, кой знае! Ха-ха-
ха-ха! 
Битката приключи (на практика без нито един изстрел от страна на "Холандеца"), 
така че минаваш на 292. 
 
 
287 
 
Арикс, специалистът по магии, веднага се досеща, че тук е най-подходящото място 
за провеждане на жестока вуду-церемония. 
От восъка оформяш малка кукличка, върху която поставяш косите, ноктите и кръвта 
на Зарар. Сега тя олицетворява злия магьосник. 
Иглите за татуиране най-внимателно набождаш върху куклата, докато тя заприличва 
на таралеж. 
След това остава да включиш батерията към две от тях (щом си я заредил, значи 
имаш и необходимите скъпоценности и изолатори) и да пуснеш тока... 
Болката, която Зарар изпитва, със сигурност трябва да е кошмарна. И тя няма да 
секне, докато не се изтощи батерията – пък и след това, защото иглите, дори и без ток, пак 
са забодени в жизненоважни органи... 
Запиши си кодова дума ЗАРАР и можеш да се върнеш на картата-илюстрация. 
 
 
288 
 
Всичко изброено в трактата можеш да вземеш от пазара, ОСВЕН агне и хубавица. За 
агнето моллата скланя по-лесно, но да го убедиш, че едно красиво момиче е 
жизненонеобходимо... 
С една дума, доста време се препирате, преди той да се съгласи. Запиши си, че имаш 
и тези "съставки", след което можеш да отидеш да се занимаеш с дракона на 296. 
 
 
289 
 
След като часове наред яздите през острова и после около 2 часа се врете през 
някакви храсталаци, Симонели най-сетне те настанява така, че да имаш видимост към 
малка поляна и шепнешком ти нарежда: 
– Стой тихо-тихо и не вдигай шум... Кучетата ще докарат броненосец! 
След около час на неудобно клечане в прикритието най-сетне се чува дрънчене... и 
на полянката в тромав тръст излизат два гигантски броненосеца, преследвани (на 
почтително разстояние) от аржентинските догове. 
Ами, какво да ти кажа, тези създания наистина са гигантски (към два метра и 
половина дълги) и наистина носят брони – стоманените халки дрънчат ужасно. 
– Е, това са великите символи на острова! – тържествено казва Симонели. – Цяло 
племе, хиро-бронки, се занимава с изработването на броните! Създанията са... 
Ако не смяташ, че тук има нещо повече за гледане, продължаваш на картата. Ако искаш да се сдобиеш с броня от броненосец, можеш да използваш: 
– бластер на 275;
– боздуган на 297; 
– паве на 310; 
– дъвка на 318; 
– или да попиташ първо Симонели на 346. 
 
 
290 
 
Между другото, кметът ти казва: 
– Ако се интересуваш от лов и бита на местните племена, за теб ще бъде истинско 
щастие фактът, че ловецът Симонели е днес в града и търси клиенти за неговото тъй 
наречено "пампа-сафари"! Навътре в острова могат да бъдат уловени интересни 
броненосци, а и да видиш как живеят индианците хиро... Освен това, ако си търсиш 
превоз, всеки момент трябва да пристигне "Ледената чайка" на Бърк! Той сигурно ще се 
радва да те вземе на борда! 
Друга полезна информация не получаваш. Така че спокойно можеш да продължиш 
огледа на града на 263. Или пък, ако желаеш, да отидеш на пристанището да си потърсиш 
кораб – на 151. Или пък, ако си с "Летящия холандец", да се прибереш на борда на 37. Е, 
ако си с левитатор, можеш и да се върнеш на картата. 
 
 
291 
 
За да освободиш каубойския град от повтарящия се ден (и призрачността, ако е за 
въпрос), трябва да имаш ВЕЛИКАТА МАГИЧЕСКА КНИГА и необходимите за 
съответната магия съставки. 
Ако това е така, прехвърли се на 366. 
В противен случай ще трябва да се върнеш на КАРТА НА ДЪГАТА. 
 
 
292 
 
Русалките обаче до една са изчезнали. 
– Съжалявам – продължава Ван Граал, – че не можахме да помогнем на тези чудесни 
създания, но, както е казал Сирст, човек не може да свърши всички добрини наведнъж, 
защото не е велик магьосник! 
Дори и това да е било укор към теб, не го възприемай твърде зле. Е, не си намерил 
някои важни предмети, но пък можа да видиш пиратите да бягат като подплашени зайци! 
Мини на 222. 
 
 
293 
 
С последен дъх изхъркваш: 
– Поооо... – и повече от дробовете ти не излиза никакъв звук. 
Никой не се появява. И това е КРАЯТ НА ИГРАТА. 
КОМЕНТАР НА ВЪРДЖ: Междувременно индианците Хиро-пака (малко 
племе от джунглите) току-що са застреляли Симонели с отровна стреличка. Затова 
той не се отзовава. А настоящото нещастие ти се случи, първо, защото цветето би ти 
било съвършено безполезно и, второ, защото на вълка вратът му е дебел, понеже сам 
си върши работата. Тъй де! Ама-ха (не "зонка", а "бира")! Последното не значеше "отивам да си отворя една биричка", а е "Каквото търсил, намерил го!" на хиро-
пакско наречие. 
 
 
294 
 
С помощта на продавача си поставяш тродите, включваш дека си в Мрежата, 
настаняваш се по-удобно... 
И ето те на. 
БЪТЧЪРВИЛ, НАДОЛУ! – ВИРТУАЛНА КОМПЮТЪРНА ИГРА 
Гласи красивият надпис, който се завърта пред очите ти. 
Веднага след това се сменя с друг: 
ИЗБЕРИ СВОЯ ГЕРОЙ... 
И се появяват няколко триизмерни портрета. 
Преди да продължиш, ще добавя следното: 
Преброй внимателно колко ПРИЯТЕЛИ имаш в съответната графа. Ако не си играл 
предишните две книги, като бонус (ако имаш право да ползваш такъв), ти давам още 3 
броя. 
Приятелите ти (като бройка) формират точките ти СИЛА, с които ще играеш в Бъчи. 
Сега си избери герой: 
ТРОЛ – много силен, много брутален, можеш да ползваш образа му независимо 
колко точки СИЛА имаш. 
ОРК – също е силен и брутален, но е по-дребничък от трола. Трябват ти поне 4 точки 
СИЛА, за да се вмъкнеш в този образ. 
ЧОВЕК – ясно какво е, трябват ти поне 6 точки СИЛА. 
ЕЛФ – изящен, но хитър като кобра... трябват ти поне 8 точки СИЛА. 
Веднага след като си избираш герой, се появяват няколко други опции със следната 
забележка: 
ИЗБЕРИ СИ ПРОФЕСИЯ 
УЛИЧЕН СКИТНИК – не ти трябват допълнителни точки СИЛА 
УЛИЧЕН БОЕЦ – трябват ти поне 2 допълнителни точки СИЛА 
УЛИЧЕН МАГЬОСНИК – трябват ти поне 3 допълнителни точки СИЛА 
УЛИЧЕН ДЕКЪР – трябват ти поне 4 допълнителни точки СИЛА 
КОРПОРАТИВЕН БОЕЦ – трябват ти поне 5 допълнителни точки СИЛА 
КОРПОРАТИВЕН МАГЬОСНИК – – трябват ти поне 6 допълнителни точки СИЛА 
КОРПОРАТИВЕН ДЕКЪР – трябват ти поне 7 допълнителни точки СИЛА. 
Става въпрос (пояснявам) за точки, които ПРИБАВЯШ към избрания от теб тип 
герой. Можеш да комбинираш професията и героя, както пожелаеш. Ако имаш излишък 
от точки СИЛА (те важат само сега в момента), можеш да си подбереш и ДВЕ професии – 
примерно, имаш 12 точки, ставаш ОРК, а за оставащите 8 точки си подбираш УЛИЧЕН 
БОЕЦ и КОРПОРАТИВЕН МАГЬОСНИК. 
Всичко това записваш в дневника, в раздела БЪЧИ. В играта продължаваш с парите, 
с които разполагаш. И (внимание) само със следните неща (ако ги имаш): 
ПРЕВРЪЩАТЕЛНА МАГИЯ, ЛЕВИТАТОР, БЛАСТЕР, МАГИЧЕСКИ ТЪРСАЧ, 
ПРЕНОСИМА ДУПКА. Всичко останало "остава" да те чака на Пътя на Дъгата. 
След като си готов, мини на 301. 
 
 
295 
 
... излиза Спондж. Облечен в доста оръфана рейнджърска униформа, която дори и 
много скъсана, пак му стои зле. 
– Здрасти, Симонели! – оркът сърдечно прегръща ловеца. – Как я караш? – На сафари съм! А ти?
– Ами, тръгнал съм с една група рейнджърчета да търся някакви магически боклуци 
за щабс-генерал Някой си... – Спондж се почесва по рошавата глава. – Можем да обменим 
опит, идеи и находки, а? 
Ако искаш да търгуваш със Спондж, продължаваш на 311. 
В противен случай учтиво казваш: 
– Симонели, корабът ми няма да чака да се разправяш с разни орки! 
Спондж обиден хлътва обратно в храсталаците (защото той не е "разен" орк, а такъв 
със смесена кръв), ти си го записваш във ВРАГОВЕ и играта продължава на картата. 
 
 
296 
 
В тази книга драконът може да бъде убит по някой от следните начини: 
– чрез Черната стража (ако имаш дистанционно) – 255; 
– по метода в трактата (ако имаш трактат и необходимите съставки) – 262; 
– ако имаш "дракон" в "приятели" (от някоя от предишните книги) – 199. 
Той е неуязвим дори за бластер (такъв съм го измислил) и никакъв друг метод няма 
да ти помогне. Така че, ако не си в състояние да го ликвидираш, става много зле. Арабите 
няма да те пуснат да си тръгнеш от Кхартум, нали разбираш... Но, добре: подарявам ти 
500 соверена на кредит и марш на 265! 
 
 
297 
 
Втурваш се напред с яростен вик и трясваш броненосеца по муцуната. Ударът не му 
прави голямо впечатление, но когато ревваш: 
– Бронята или живота! – той моментално си смъква желязната ризница и хуква да 
бяга. 
– Брей... – Симонели впечатлен излиза от храстите. 
Е, запиши си бронята в дневника и продължаваш на картата. 
 
 
298 
 
След известни колебания кимваш: 
– Да, Превелики, нося ти! 
– Сложи девойката на олтара и и 
 прережи гърлото! – нарежда ти гласът. – Свещената 
купа ще намериш ей там отдолу! 
Ако случайно разполагаш с девойка (взета от Кхартум и неизползвана там), можеш 
наистина да я жертваш – на 309. Можеш също така да разредиш с вода шишенце съсирена 
кръв, ако я имаш – на 315, да съобщиш на гласа, че, уви, не му носиш жертва – на 303, или 
да избягаш докато е време – на 279. 
 
 
299 
 
Извадка от "Войната на Спондж", публикувана в брой 12 на МЕГАИГРА: 
"ДОСИЕ НА ВОЙНИК ОТ ЛИЧНАТА НА НЕГОВО КРАЛСКО ВЕЛИЧЕСТВО УХ-
ТОРМ АРМИЯ 
име: СПОНДЖЪР ФЕЪРБУЛ ЪГЛИФЕЙС 
расов произход: ОРК СЪС СМЕСЕНА КРЪВ баща: МУШРУМ ЪГЛИФЕЙС ХОРЪРФАНГ, от северните племена, подгрупа 
ФИТОНЦИДИ, разред ГЪБАРНИЦИ 
майка: МАЙТИКАУ ФЕЪРБУЛ СПОТСКИН, от западните племена, подгрупа 
БИЙФЪРИ, разред ЧИФТОКОПИТНИ 
лични данни: ръст 167 см, силно окосмен, козина черна с кафяв оттенък, очи кафяви, 
дължина на бивните 21 см, неженен, униформата му стои зле 
професионална характеристика: редник е и редови редник ще си остане 
снимка: почти нищо не се вижда, камерата се е уплашила от него 
подпис и печат: полковник Хмъргълп, от личната на Негово кралско величество Ух-
Торм армия". 
Това е, което трябваше да си чел, за да знаеш кой е Спондж. Е, и още 30-40 страници 
игра с майтапи естествено, ама като не си, мога само да те посъветвам да идеш и да си 
купиш списанието, нали така? 
Сега върви на 295. 
 
 300 
 
ТРАКТАТ ЗА УБИВАНЕ НА ДРАКОНИ 
Най-добрият известен начин за подмамването и убиването на цветно-бронест 
(наричан още цветолюспест) огнедишащ тилдарски дракон е магическият капан. Неуязвим 
за по-голямата част от наличните в Дъгата оръжия, драконът може да бъде отровен със 
специални драконови ОТРОВИ. 
За да бъде примамен, трябва да му се устрои специфична хранилка на мястото, 
където обикновено слиза да се храни. Под формата на жертвоприношения се полагат 
заклано агне или камила, всевъзможни сладости (краставици на търкалета, рахат-локум, 
баклава и др.), а по възможност и хубава девойка – жива – която да краси трапезата 
(ЧАСТ ОТ СТРАНИЦАТА Е ЗАЛЯТА С МАСТИЛО, НЕ СЕ ЧЕТЕ)... след което драконът 
се призовава с магическа свирка. Когато се нахрани, той веднага умира. Подходящо място 
за забиване на меча е гръдната му вдлъбнатина. 
След като изчетеш всичко това, върни се на 265. 
 
 
301 
 
Във въздуха се появява надпис: 
ДОБРЕ ДОШЛИ В БЪТЧЪРВИЛ! 
След което те обгръща мрак... и ето те, застанал на една пресечка на Главния 
бътчървилски булевард. Градът се вихри около теб – по-право, вихри се забързаният 
дневен живот... 
Започваш виртуалната игра от НИВО ЕДНО... и КАРТА НА БЪЧИ. Знаеш как е – 
кръгчета с номерца, други от този род... 
Напред към картата! 
ГРИМОАР – 321 
НЕКРОНОМИКОН – 332 
МОНСТРОУС КОМПЕНДИУМ – 361 
ОРЪЖЕЕН МАГАЗИН – 375 
МАГИЧЕСКИ МАГАЗИН – 381 
ВИРТУАЛЕН МАГАЗИН – 390 
ПИРАТСКИ СОФТУЕРЕН МАГАЗИН – 313 
 
 
302 
 
Настанявате се около масата и, технически казано, започвате да обмисляте различни 
планове за нападение над заведението на Безар. 
– Можем – отбелязва Ар – да влезем от задния вход, охрана е един мой познат... 
обаче ще трябва да ви маскираме... Влизаме значи, привикваме Безар някъде и му 
разказваме играта! 
– Отдавна трябваше да го направим! – кимва Джеф. – Но според мен е по-добре да 
караме по нормалния начин: отиваме пред главния вход, пробиваме си път навътре... 
– Сърдитият спусък си остава сърдит спусък! – изхъмква Поли. – Затова ще ти 
трябва цяла армия, бе, даунър! По-добре да опитаме същото, но с магия! 
За осъществяването на план А – влизане през задния вход – трябва: 
– да си ЧОВЕК или ЕЛФ; или, ако си ТРОЛ или ОРК, да се снабдиш с пиратска 
МАСКИРОВЪЧНА програма. 
– да си поне КОРПОРАТИВЕН БОЕЦ. 
За осъществяването на план Б – силов подход към главния вход – е необходимо: – да имаш СПОНДЖ в "приятели" ИЛИ поне 250 соверена, за да наемеш банда.
– да притежаваш ЛАЗЕРНА БАЗУКА.
– да си поне УЛИЧЕН МАГЬОСНИК. 
За осъществяването на план В – влизане чрез магия – трябва: 
– да си ЧОВЕК или ЕЛФ; ако си ТРОЛ или ОРК да имаш пиратска 
МАСКИРОВЪЧНА програма. 
– да си КОРПОРАТИВЕН МАГЬОСНИК. 
– да имаш 10 точки МАГИЯ. 
Има и още една възможност – план Г (нахлуване през кибспейс) – но за целта 
задължително трябва да си КОРПОРАТИВЕН ДЕКЪР и да притежаваш набор 
АГРЕСИВНИ ВИРУСИ. 
Сега, след като знаеш какво ти е необходимо, иди го напазарувай – и върви на 
картата в скривалището на Безар. САМО за план Г – след като напазаруваш, продължаваш 
на 388! 
Ако не можеш да отговориш на условията за нито един от плановете, мисията ти се 
проваля – КРАЙ. 
ЗАБЕЛЕЖКА – ПРИЛОЖЕНИЕ: Всички частни армии (можеш да наемеш такава 
и без планът, който ти е харесал да го изисква, но наемането не става ТУК на този епизод), 
се включват на твоя страна с 20 точки! 
 
 
303 
 
Въздъхваш и заявяваш честно: 
– Не съм приготвил никаква жертва, Превелики... Не знаех! 
– Тогава ще трябва да принеса в жертва теб! – обявява гласът. – Седни на олтара, ако 
обичаш! Надявам се, че си носиш нож, защото моят нещо се изтъпи! 
Е, можеш да си плюеш на петите – на 279, или пък да се жертваш – на 334. 
 
 
304 
 
За да осъществиш тази страхотна магия, знаеш, ще ти трябват Великата Магическа 
Книга и всички посочени в нея съставки. 
Ако ги имаш, продължаваш на 351. 
Ако ги нямаш, най-добре се върни на КАРТА НА ДЪГАТА. 
 
 
305 
 
Ар почуква на задната врата на "Некрономикон". Отваря му симпатичен елф, който 
се намръщва при вида ви, но някакво софтче, което преминава от ръката на декъра в 
неговата, смекчава изражението му. 
Тихичко се промъквате по някакви сумрачни коридори – и ето ви в главната зала на 
кръчмата, незабелязани от никого... 
Продължаваш на 363. 
 
 
306 
 
Въздъхваш мрачно и отново тръгваш нагоре. Вървиш, и вървиш, и вървиш, и 
вървиш... и стигаш до върха, най-сетне. Върхът е плосък и представлява обширна площадка, обраснала само с редки хилави 
тревички. В средата се издига олтар от обсидиан. Широкият улей от едната му страна 
недвусмислено подсказва, че точно тук навремето са принасяни жертви (най-вероятно 
човешки), а улеят служи за оттичане на кръвта в специална съдина. Тя обаче липсва. 
За сметка на това точно зад олтара се намира красив куб, безспорно изработен от 
най-нормални метални сплави, безспорно продукт на висши технологии... и не по-малко 
безспорно снабден с екран, малка клавиатура и табелка: "Може да се използва само от 
пълноправни декъри". Ха сега де! 
Ако притежаваш дек, веднага те обявявам за полупълноправен декър и ти 
съобщавам, че можеш да се възползваш от компютърната конзола (защото това е това) на 
281. Ако обаче не притежаваш дек, нищо не може да се направи (освен да си намериш 
един и пак да се върнеш тук) – и след кратко претърсване на площадката тръгваш обратно 
надолу и към 336. 
 
 
307 
 
Питаш любопитно: 
– Това пък за какво ти е? 
– Електрически скатове! – пояснява сърдито Симонели. – Въдят се наоколо в 
промишлени количества... Ето на, крушката светна – има значи някой и друг на дъното! 
Стъпи ли мулето върху такъв, мястото в рая ти е гарантирано! Е, ще трябва да се 
преместим малко встрани... – и той точно това прави, топвайки отново контактите. 
Ако си мислиш, че би имал някаква полза от електрически скат, продължаваш на 
324. 
А ако предпочиташ да прекосите реката, отиваш на 278. 
 
 
308 
 
Поставяш динозавърското яйце в инкубатора, затваряш го и го включваш. След това, 
както е указано във Великата Магическа Книга, поръсваш машината със стритите черупки 
от яйца и с малко мъртвешки прах (остава ти достатъчно от него за други цели)... И сядаш 
да чакаш. 
Три часа по-късно и магията, и инкубаторът сработват – унася те странен сън, а 
когато се събуждаш, от руините наоколо няма и следа... 
Точно обратното: градът сияе в пълното си великолепие, а около теб са застанали 
десетина чудовищни динозавъра (и на такива даже не приличат), които те съзерцават 
замислено. 
Сега внимавай: 
Ако имаш вкаменена черупка от яйце ИЛИ магическа роба, продължаваш на 368. 
Ако нямаш нито едно от двете, отиваш право на 360. 
 
 
309 
 
СПЕЦИАЛНА ЗАБЕЛЕЖКА: 
Поради някои изисквания на Издателя, Разпространителите и Автора, настоящият 
избор бе цензуриран и ти се забранява. Това да не е роман на ужасите, мътните да те 
вземат! Ще сложиш значи някое хубаво момиче на олтара и ще го ликвидираш за едното 
нищо, а? 
Я чакай, някой звъни! Бягай да отвориш! А, това бил зловещият контрольор Бъни Смит! Олеле, и размахва белезници пред 
носа ти! 
Е, няма как! Ще лежиш до живот за убийство. Една оградена с решетки колиба в 
"Драконово копие" ще свърши най-добра работа, как мислиш? 
КРАЙ НА ИГРАТА 
Забележка лично на Върдж: Понеже изборът все пак е посочен от мен, 
великодушно отменям присъдата (само на Арикс, не на играча) и позволявам на 
собствения си герой да продължи от 303! 
 
 
310 
 
Хвърляш ловко павето, то удря броненосеца по главата... и като резултат от това и 
двете животни хукват като побеснели. 
– Не трябваше да го нараняваш, те са свещени... – мрачно казва Симонели. 
Е, без броня продължаваш на Картата. 
 
 
311 
 
Спондж се интересува от: 
ЧЕРУПКИ ОТ ЯЙЦА НА НОЩНИ КРИЛЕ 
ОДЕЯЛО С КРОЙКА ЗА НОЩНИ КРИЛЕ 
МАГИЯ "ИЗЧЕЗНЕТЕ, СЛЕДИ!" 
ОПАШКА НА МАНДАГАДУГА 
СТАТУЕТКА (на жена върху лодка) 
ПРЕНОСИМА ДУПКА 
За всеки от тези предмети той е склонен да плати 50 соверена ИЛИ да замени 
предмета с някое от нещата, които притежава. 
Той има: 
ПЛАСТМАСОВ ПРАВОЪГЪЛНИК с надпис ACCESS CARD BUTCHY 
РЪЖДЯСАЛА ПОЛОВИНКА ОТ КЛЮЧ 
ПАРЧЕНЦЕ ТУХЛА 
СЧУПЕН АВТОМАТ "ОРКФАЙЪР" 
ПАКЕТЧЕ ДЪВКА 
ТАЛИСМАН ОТ ОРКСКИ БИВНИК 
За всеки от тези предмети ти иска 50 соверена ИЛИ е склонен да го размени с някое 
от гореизброените неща. 
Ако купиш или размениш поне едно нещо, можеш с чиста съвест да си запишеш 
Спондж в "приятели". 
След като приключвате търговията, той доволно казва: 
– Е, аз трябва да изчезвам... останете си с мир! – и наистина изчезва в храсталаците. 
– Интересно, какво прави тук той... – Симонели те поглежда изпод вежди. – Не съм 
убеден, че просто човърка за магически чудесийки... Ух-торм обикновено обича да се 
подсигурява отвсякъде! Дали пък Спонджи не е пратен да те следи? Както и да е, да 
тръгваме! 
Продължаваш на картата. 
 
 
312 
 
Ама-ха-зонската джунгла е много интересно местенце, особено когато, с водач като 
Симонели, човек не го е страх от разни зловещи изненади... А ето ей там, в корените на едно дърво, представи си, расте едно цветенце, което 
съзнанието на Арикс в главата ти безпогрешно определя като еликсир на истината 
(elicsirus veritas), от настройката на който (In vino veritas!!!) става страхотно подсилващо 
биле... 
Ако смяташ, че растението може да ти е полезно, веднага отиваш да го откъснеш на 
326. Ако не мислиш, че ще ти потрябва, продължаваш си на 343. 
 
 
313 
 
Магазинът за пиратски софтуер предлага невероятно разнообразие от чудесии, които 
са забранени в играта. 
Например: 
МАСКИРОВЪЧНА ПРОГРАМА (превръща те за кратко време в друг тип герой по 
твой избор) – 50 соверена. 
КИБСПЕЙС ВИРУСИ от всякакъв тип – по 50 соверена всеки. 
МАГЬОСНИЧЕСКИ ЖЕЗЪЛ – дава ти директно 20 точки МАГИЯ и статут на 
КОРПОРАТИВЕН МАГЬОСНИК, 100 соверена. 
ХИПНО-ОРЪЖИЯ от всякакъв тип – 30 соверена за малък пистолет, 50 соверена за 
по-далекобоен такъв, 80 соверена за снайпер-пушка (с такова оръжие можеш ефективно да 
упоиш някого отдалеч). 
Можеш също и да наемеш малка частна армия, снабдена с разни пиратски 
джаджички: "Сърдитите спусъци" ще ти струват 150 соверена за акция, а "Черните 
конници" – 200 соверена. 
Тук можеш да продадеш ЛЕВИТАТОР за 100 соверена. 
Като приключиш с пазаруването, върни се на картата. 
 
 
314 
 
Нещастникът се навежда и измъква изпод пейката си едно динозавърско яйце. 
Подава ти го с думите: 
– Преди векове, още когато дойдох в Дъгата, се скарахме с Разсъждаващите и аз ги 
проклех със специална магия! Само това остана от тях... Лесно ще ги възродиш, ако 
желаеш! 
Запиши си яйцето и продължаваш на 374. 
 
 
315 
 
Разклащаш хубавичко шишенцето и казваш: 
– Готов съм, Велики! 
– Режи и 
 гърлото де! – сопва се гласът. 
Изливаш внимателно течността в купата. 
– Сега сложи съда обратно, откъдето го взе! 
Правиш и това. 
Чува се лакомо "мляс-мляс-мляс". Около три секунди по-късно следва болезнен 
вопъл: 
– Каква народност беше жертвата ти, ооооуууу! 
– Ъъъъ... – цъкваш с език. 
Подсказвам ти веднага: кръвта е от таласъм! 
– Кръв от таласъм! – казваш. – Оооооллллееееллллеееее! – е последното, което се чува.
След това настъпва мълчание. 
Дали пък Великият Ксолоитцкуинцтли не понася кръв от таласъм? 
Във всеки случай продължаваш право на 328. 
 
 
316 
 
Разпръсваш (с помощта на Джеф) армията си наоколо и нападате... 
"Некрономикон" се охранява от двама тежковъоръжени елфи, но при атаката ви в 
защита излизат още десетина. 
В зависимост от това с кой отряд си, губиш: 
– 0 точки със Спондж. 
– 10 точки със "Сърдитите спусъци". 
– 15 точки с "Черните конници". 
– 20 точки, с който и да е друг. 
Преодолявате обаче въоръжената защита и нахлувате в заведението на 363. 
 
 
317 
 
Трябват ти поне 8 точки МАГИЯ, за да омагьосаш Безар. И то тези 8 точки трябва да 
принадлежат на ЕДИН И СЪЩ ГЕРОЙ (тоест, на теб или на Поли). Ако ги имаш, Безар е 
тотално омагьосан... Можеш да употребиш и повече от 8 точки! Той става, тръгва след теб 
по твоя команда – и ти отиваш на 389. 
Ако обаче точките не ти достигат, Безар се съвзема навреме, връща ти обратно 
магията и се хвърля в яростна схватка, която Джеф приключва с изстрел на бластера си... 
Продължаваш на 337. 
 
 
318 
 
Дъвка???!!! Не можеш да накараш броненосците да се съблекат, като я жвакаш, 
честна дума! 
Я си избери нещо друго (бластер – 275, боздуган – 297, паве – 310) и се дръж както 
подобава на главозамаян играч! 
 
 
319 
 
Противниците буквално ви разказват играта! 
Всъщност убиването на Безар въобще беше погрешен ход – така никога няма да 
научиш къде е Тъмния. 
Ето защо, не ти остава друго, освен да се върнеш на КАРТА НА ДЪГАТА, да 
събереш малко повечко пари – и да се включиш към Бътчървил отново, все едно никога не 
си бил тук. 
 
 
320 
 
Тези части на Уахиро са били населени толкова отдавна, че ти трябва повече от 
половин час да осъзнаеш, че яздиш по пътека, прокарана между обхванати от джунглата руини... Факт, който човешкият мозък буквално отказа да възприеме. Могъщите 
амазонски дървета са израснали направо върху каменните постройки, корените им ги 
обгръщат здраво отвсякъде, диви кафеени храсти са покрили по-дребните парчета... и 
въпреки това древният град някак си е оцелял. Прилича на някоя от онези рисунки, чиято 
"тайна" трябва да се търси с часове – и след като си я видял, вече неминуемо се набива в 
очи. 
Симонели спира мулето си и с тих, почтителен глас казва: 
– Това е Изоставеният град, Хиротианако... В никоя от легендите на Хиро – а те са 
наистина СТАРИ легенди, повярвай ми – не се споменава за онези, които са го 
построили... 
– Магия? – предлагаш най-разумния в случая довод. 
– Може би! – Симонели свива рамене. – Не съм археолог, та да знам! Но 
предпочитам безумните теории, че градът е построен още преди Дъгата да е съществувала 
и, значи, Земята да е била изникнала от първичния облак вещество... 
Малко се изсилва, май? 
– Хиротианако винаги си е бил тук! – допълва ловецът. – А водя туристите насам, 
откакто едни археолози от Лилавия откриха Изоставения храм! 
Имаш много неприятното чувство, че сред руините се крият не само змии и други 
гадини, но и зловещи призраци... Сигурно си е точно така (като се има предвид откачената 
фантазия на автора...) и, кой знае защо, никак, ама никак не ти се влиза по-навътре в 
Изоставения град, да не говорим пък и за храма му... 
Е, ти решаваш. Можеш да си продължиш по картата, да разпиташ Симонели за 
разните находки от храма – на 331, или да го помолиш направо да те заведе дотам – на 
257. 
 
 
321 
 
"Гримоар" си е съвсем същият, както когато беше тук последния път. Никой не се е 
сетил да окачи табелка "Типична бътчървилска кръчма", но то и без това си е ясно... 
Ако си тук да търсиш Ябълката Поли, минаваш на 353. 
В противен случай можеш да си поръчаш някое питие, да поразпиташ бармана за 
местния живот и да се позабавляваш – 385. 
 
 
322 
 
За да освободиш Нещастника ти трябват Великата Магическа Книга, Вторият край 
на дъгата и посочените в книгата съставки. Пък и е необходимо да си квалифициран 
герой. 
Ако имаш всичко необходимо, мини на 352. 
В противен случай се връщаш на карта на Дъгата и си намираш каквото ти трябва, 
преди да дойдеш пак тук. 
 
 
323 
 
Най-спокойно се приближавате към входа на "Некрономикон". Двама 
тежковъоръжени елфи стоят отпред и извънредно недружелюбно ви оглеждат (особено 
ако си трол или орк). 
– Здрасти, момчета! – казва им Ар фамилиарно. – Онзи бунак Безар вътре ли е? 
За да ви пуснат пазачите, всеки трябва да получи доза от поне 5 точки МАГИЯ 
(може и повече). Отдели необходимите точки от твоите и на Поли (ако желаеш да ползваш 
нейните сега) и най-спокойно си влизате на 363. 324 
 
За да хванеш електрическия скат, са ти необходими някои съоръжения: готварски 
съдове (между които, понеже не съм ти казал, споменавам сега, има и тенджера с 
изолирана пластмасова дръжка) ИЛИ порцеланов сервиз... И освен това, огледалце. 
Ако имаш двете неща, минаваш на 347. Иначе залавяш ската с голи ръце (и започваш 
пак от 1) или се отказваш от идеята и преджапваш реката на 278. 
 
 
325 
 
За търсенето на Втория край са ти необходими три магически предмета, а именно: 
МЕДАЛЬОН 
ПРЕВКЛЮЧВАТЕЛ НА ИЗМЕРЕНИЯ 
МАГИЧЕСКИ ТЪРСАЧ 
Ако ги имаш, продължаваш на 371. 
Ако ги нямаш, върни се на КАРТА НА ДЪГАТА. 
 
 
326 
 
Смъкваш се от седлото, приклякаш да откъснеш растението... и в този момент върху 
теб се стоварват около 200 кг под формата на една анаконда, която мълниеносно се спуска 
от клоните на дървото и те омотава в здрава прегръдка. 
Ще викаш за помощ – на 293, или ще се помъчиш сам да се справиш с опасността – 
на 338? 
 
 
327 
 
Настанявате се около масата и отново започва Големият кроеж на планове. 
Тъкмо сте на път да постигнете някакво споразумение за вариантите, когато... 
ВРЕМЕТО ВИ ЗА ДОСТЪП В "БЪТЧЪРВИЛ, НАДОЛУ!" ИЗТЕЧЕ! – гласи 
надписът, който се появява пред очите ти. – МОЛЯ, ПРЕХВЪРЛЕТЕ НА СМЕТКАТА НА 
ИГРАТА 350000 СОВЕРЕНА, ЗА ДА СЕ ВКЛЮЧИТЕ ОТНОВО! ИМАТЕ 60 СЕКУНДИ 
ДА ИЗВЪРШИТЕ ОПЕРАЦИЯТА! 
– По дяволите! – Поли замахва гневно към въртящите се в пространството букви. – 
Това, ако не е някой номер на Тъмния, значи е просто дяволски лош късмет... 
– Ще събера парите и ще се върна! – обещаваш. 
– Ако намериш банка в проклетата си Дъга! – изсумтява Джеф. – Нищо, следващия 
път тъкмо ще сме готови да размажем това черно насекомо! 
– Чао, приятели! – успяваш да кажеш, преди "цък!" да бъдеш брутално изхвърлен от 
играта. 
Свестяваш се в края на Пътя на Дъгата, малко неадекватен, все още с тродите на 
главата... 
Ами, прибери си ги заедно с дека и ACCESS CARD-а и не продължаваш на КАРТА 
НА ДЪГАТА. А във Втория том... 
 
 
328 
 
Включваш конзолата, след това мушваш жака на дека си в предназначеното за него 
място и, о, чудо, екранчето светва... "Имате пълен достъп до Мрежата на Бътчървил!" – съобщава новопоявилият се 
надпис. 
Струва ми се, че можеш да направиш само три неща (ако се сетиш за още нещо, 
пиши ми, ще добавя съответен епизод в някоя статия с поправки): 
– да се свържеш с Маджи по пейджъра на 264; 
– да се свържеш с Ар в Бъчи (ако вече не си бил там) – 273; 
– да се свържеш с Безар на 239. 
Разбира се, ако не знаеш кой е някой от горепосочените трима, разговор с него не би 
имал смисъл за теб! Ако това е така, просто продължаваш на 279. 
 
 
329 
 
Приближаваш се тихо до Безар и дръпваш спусъка. Тялото му почти веднага се 
отпуска безволево. Измъкваш жакчетата от куплунгите на главата му и с тих глас 
нареждаш: 
– Тръгвай с мен! 
– Даа... – отвръща едва чуто той, изправя се и се потътря зад теб. 
Продължаваш на 389. 
 
 
330 
 
Собственикът веднага се надига: 
– Добре казано, мой човек! За пет соверена бутилката... Текилата Бланка е с 
дъждовен червей – пояснява, – а тази, Неграта, е с новоизлюпена змия! А, струва ми се, че 
имам и една бутилчица Текила Верде, която има елфическа гъсеничка, обаче тя струва 10 
соверена! 
Решавай каква текила ще си купиш (ако изобщо си купиш), запиши придобивката си 
в дневника и продължаваш на 355. 
 
 
331 
 
Обръщаш се към ловеца: 
– А... Много ли неща са намерени тук? 
– Всъщност – признава откровено той – почти нищо. Племената хиро са отмъкнали 
от града каквото са могли... А повечето сувенири от храма и Хиротианако са безполезни за 
археолозите. Впрочем, наблизо има едно магазинче, чийто собственик продава такива 
работи, мога да те заведа, ако желаеш! 
Магазинчето се намира на позиция 349 на картата. А ако смяташ, че все пак е нужно 
да посетиш и храма, иди на 257. 
 
 
332 
 
Ако си тук БЕЗ Ябълката Поли, продължаваш на 356. 
Ако си заедно с Поли, минаваш на 379. 
А ако вече си бил тук с Поли, нямаш работа наоколо. 
 
 
 333 
 
С въздишка заявявам: 
– Понеже ти обещах специален дар, тук, лично, давам честната си авторска дума, че, 
освен ако не се случи извънредно събитие, след "Дъгата срещу Ада – 2", друг "Водопад" 
няма да получиш повече! Имах едно планче, наистина, обаче... 
И изчезвам. 
Значи, ако обещание от този род ти харесва, то Симонели скоро те намира радостно 
да подскачаш около еликсира на сила – и продължавате по картата. 
А ако си против подобна възможност за прекратяване на цикъла, приемаш, че нищо 
не съм ти обещавала, отиваш на 350 да прочетеш варианта в този случай и след като 
изиграеш играта до края, набързо ми пишеш писмо, в което изрично наблягаш на 
желанието си да се позабавляваш с "Войната на Дъгата" – планиран, но отхвърлен засега 
страт. 
 
 
334 
 
Настаняваш се на олтара. 
– Готов ли си? – пита гласът. 
– Ами, да! – въздъхваш. 
Ех, защо ли пък играта ще вземе да свърши по такъв унизителен начин? 
Внезапно чуваш нещо, което писмено може да се изобрази като "чегърт-чегърт" и 
после "туп-туп-туп-туп". 
– Не си носиш нож, нали? – мрачно се осведомява гласът. – Ех, дилетанти! 
И "туп-туп-туп" се приближава към олтара. 
Сега, ако се решиш да погледнеш надолу, отиваш на 345, а ако предпочетеш да 
посрещнеш смъртта със здраво стиснати очи – на 27. 
 
 
335 
 
Индианците набързо се организират и десетина по-млади мъже започват унило да си 
тананикат и да подскачат насам-натам около селището си. Церемонията продължава около 
2 часа и от скучна става само по-скучна. За 10 соверена – толкова! 
Впрочем, един от индианците изтърва набор игли за татуиране, докато се подрусва в 
монотонния ритъм. Прибираш кожената му кесийка и "забравяш" да му я върнеш, пък и 
той не си я потърсва навреме... 
Ако желаеш, можеш да: 
– посетиш колибата на шамана и (евентуално) да си купиш нещо интересно от него – 
на 364; 
– платиш 5 соверена и да си купиш паница от броня на броненосец или кошница от 
тръстика; 
– платиш 5 соверена и да си топнеш някоя кама (ако имаш, де) в отровата кураре, 
която индианците масово ползват; 
– да не плащаш нищо и да си тръгнеш от селото, докато е време (продължаваш на 
картата). 
 
 
336 
 
Доста изтощен, най-сетне се озоваваш обратно на земята при Симонели и кучетата. – Никакъв Ксоло-моло, велик или не, нямаше горе! – озъбваш се на ловеца. – Не 
беше никак учтиво да ме плашиш! 
– Сигурно не си се опитвал да ползваш компютъра, затова не си го видял! – изказва 
логично предположение Симонели. – Да се махаме оттук, става ли? Взеха да ми сдават 
нервите! 
Продължаваш на картата, значи. 
 
 
337 
 
След изстрела с бластер от Безар остава само купчинка пепел. 
– Повече няма да ни тормози, проклетият изверг! – изсумтява Джеф презрително. 
– Пак ще се включи в играта... – със съмнение проточва Поли. 
– Може би! – обобщава Ар. – Но ще му трябва време да постигне същото влияние, 
както преди... Дотогава ще бъдем ли живи? – усмивката му е широка и весела. 
Продължаваш на 389. 
 
 
338 
 
Тъй като си много здраво омотан и в най-скоро време ребрата ти ще бъдат 
премазани, от помощ могат да ти бъдат само: 
– превключвател на измерения – на 285; 
– кама с отрова – на 271; 
– медальон – на 238. 
Ако нямаш нито едно от трите, ВИКАЙ ЗА ПОМОЩ на 293! 
 
 
339 
 
Окашляш се несигурно: 
– Хмм, здравейте, приятели! 
– Приятел ли? – глухо изръмжава най-едрият Размишляващ. – Откъде-накъде? Та ти 
не си един от нас! Само вкусна мръвка си, нищо повече... 
– Да не би да сте гладни? – питаш с подозрение. 
– О, и още как! – уверява те динозавърът. – И ти да беше възкресен след около 
милион и половина години мъртвешки сън, щеше да умираш от глад! 
– О, ами тогава... 
Е, наистина ПОСЛЕДНА възможност! 
Ако имаш агне, което не си употребил вече, сега е моментът да им го връчиш и да 
отидеш на 362. 
Ако имаш дъвка, можеш да се опиташ да ги залъжеш с нея на 370. 
А ако нямаш нищо такова, можеш да се опиташ да се биеш за живота си на 282. 
 
 
340 
 
Ако имаш кодова дума ЗАРАР, продължаваш на 369. 
Ако я нямаш, но имаш ШЛЕМ, продължаваш на 78. 
В противен случай се втренчваш в синьото сияние, избликнало от дланите на Зарар. 
– Кажи си сбогом с всички светове, лъжепринце! – нарежда ти той. 
След това сиянието те обгръща. 
Мини на 10. 341 
 
Срещу 20 соверена можеш да се сдобиеш с пластмасови ТРОДИ от робота – най-
новият начин човек да се жакне в Мрежата. Без при това да си прави дупки в черепа! 
Освен тродите (ако имаш пари да ги купиш, де), ти трябват още ДЕК и ACCESS 
CARD BUTCHY. 
Ако имаш тези необходими ти вещи, продължаваш към Бътчървил на 294. 
Ако ги нямаш, ще трябва да се върнеш на КАРТА НА ДЪГАТА да си ги намериш. 
Толкова по въпроса. 
 
 
342 
 
Селото на индианците хиро, до което в крайна сметка се добирате, е много шантава 
постройка. Представлява нещо като гигантски навес от тръстика, ограден със стена от 
тръстика и тук-там преграден със стени от... ха познай от какво, де!... тръстика естествено. 
За съжаление хиро не са чак толкова първобитни, колкото би му се искало на човек – 
всичко тук струва пари. 
Ако желаеш, можеш да: 
– платиш 10 соверена и да видиш как индианците играят ритуални танци – на 335; 
– посетиш колибата на шамана и (евентуално) да си купиш нещо интересно от него – 
на 364; 
– платиш 5 соверена и да си купиш паница от броня на броненосец или кошница от 
тръстика; 
– платиш 5 соверена и да си топнеш някоя кама (ако имаш, де) в отровата кураре, 
която индианците масово ползват; 
– да не плащаш нищо и да си тръгнеш от селото, докато е време (продължаваш на 
картата). 
 
 
343 
 
Анакондата, която се е притаила над цветенцето в очакване на някой заблуден 
турист-магьосник като теб, така и не получава въжделения си обяд. 
А ти продължаваш на картата, много ясно. 
 
 
344 
 
Забравих да те питам дали имаш вълчи череп, преди да те пусна да правиш 
изчисления, но... 
Ако имаш череп, продължаваш да четеш този епизод. 
Ако ли пък нямаш, веднага ти подарявам един (но си отбележи някъде, че си 
изразходвал правото си на БОНУС и ако попаднеш на възможност за Бонус епизод, не 
можеш да я използваш!) – и продължаваш да четеш също. 
Та, с помощта на вълчия череп и Свещения номер набързо разомагьосваш 
анакондата. 
Появата на скритото от магията... същество... направо ти взема дъха. Защото си 
виждал тази жена и преди (ако си чел "Принцът-герой", де) – в ролята на ясновидка. И 
защото това всъщност съм, аз. 
– Здрасти! – махвам ти фамилиарно. – Мерси за избавлението! 
– Ъъъ... – казваш. – Обичам да се появявам тук-там в книгите си! – добавям. – И да ти тровя живота 
също, разбира се... Сирст ме беше заточил тук от появата си във "В двата края на дъгата", 
защото "Водопадите" се разрастват ли разрастват и всяка следваща книга води до появата 
на два нови тома... Но защо ли те занимавам с това? 
Обещах ли ти, когато бях анаконда, някаква награда за избавлението – на 333, или не 
– 350? 
 
 
345 
 
Предпазливо поглеждаш надолу... И виждаш до олтара едно потресаващо грозно, 
плешиво създание. То няма и един косъм по себе си, набръчканата му кожа е 
лъскавочерна, покрита тук-там с разни белези, ушите му са клепнали, очите – изпъкнали, 
въобще – това е чисто и просто едно голо куче, което даже и до коляното не ти стига. 
– Ама... – зяпваш. 
Пропуснах ли да отбележа, че отвратителното изчадие държи в устата си обсидианов 
нож? 
– Аз съм Великият Ксолоитцкуинцтли! – войнствено заявява кучето. – Затвори си 
веднага очите и устата! 
– Да, да! – не по-малко войнствено изръмжаваш ти. – И като си помисля, че щях да 
те оставя да ми клъцнеш гърлото... Я чиба от'ука! 
Не се налага да приложиш нито ритник, нито някой по-специален предмет, защото 
кучето, изненадващо, подвива опашка и изчезва под някаква изкривена плоча. Повече не 
се и появява. При това се сдобиваш с ОБСИДИАНОВ НОЖ, преди да продължиш на 328. 
КОМЕНТАР НА ВЪРДЖ: Ксолоитцкуинтли действително е това, което току-
що ти показах, а именно – порода голи южноамерикански кучета с ръст около 33-50 
см в холката (т.е. при рамото). Че са велики, велики са, но за вампири не стават – 
настоящият екземпляр си е въобразил, че е Дракула преди около 250 години. 
Оттогава е станал безсмъртен, говори и пие кръв. 
 
 
346 
 
С копнеж поглеждаш Симонели: 
– Хиро само за броненосци ли правят брони? 
– А, не! – той се засмива. – В Уахиро имам колкото си искаш сувенирни брони! Ще 
ти дам една... ще ти дам даже и снимка на броненосци, ако желаеш! 
Запомни, че ти е обещал това нещо и можеш с чиста съвест да продължиш на 
картата. 
 
 
347 
 
Слагаш огледалцето на дъното на съдината и внимателно я топваш във водата. 
Скатът моментално се втурва вътре (за щастие този е достатъчно малък, за да се събере в 
съда). И не ти остава нищо друго, освен да сложиш капака – вече си имаш електрически 
скат. 
Сега си запиши номера на следния ключов епизод – 52 – където можеш да отидеш 
веднага, щом се снабдиш с корпус от батерия, скъпоценности и водолазен костюм (или 
наметало). Докато не се сдобиеш с тези предмети, ще трябва да носиш пълен с вода съд, в 
който се плацика убийствено за теб електрическо чудовище... Малко трудна задачка, 
нали? Ама не и за Арикс Астракс, принцът-герой! 
Можеш да продължиш на 278. КОМЕНТАР НА ВЪРДЖ: Тук се канех да те разпитвам как точно ще оперираш с 
предметите, но си помислих, че едва ли имаш информацията, с която аз разполагам. А 
именно, че скатовете от остров Уахиро-инка (и по-точно тези от Ама-ха-зонка), са много 
войнствени. И като видят друг скат, моментално му се нахвърлят. Та, значи, показваш 
отражението на ската в огледалото и той заради това се напъхва в капана ти! А дали 
нормалните скатове правят така – и колко точно е силен електрическият им заряд – 
можеш да научиш, в която и да е свястна книга по зоология. Тази не е такава. Свястна, 
имам предвид. 
 
 
348 
 
Шерифът събира всички жители на града – цяла тълпа полупрозрачни призраци! 
Тържествено слагаш в купата на индианците всички съставки, запалваш дървените 
парченца, включваш превключвателя на измерения... и призраците (и ти) сте обгърнати от 
гъст, мазен дим. Когато той се разсейва, кашлицата ти спира и очите ти престават да 
сълзят, около теб вече не се ветреят призраци – хорицата са си най-нормални, от плът и 
кръв! 
– Невероятно! – шерифът пръв те прегръща и те потупва по рамото. – Страхотна 
магия! Не знам как бихме могли да ти се отблагодарим... 
– Аз знам! – един от мъжете се втурва нанякъде и след малко се връща с малка 
кофичка в ръка. 
Вярваш или не, в кофата има чисто и просто блажна боя. Синя на цвят (естествено, 
след като този цвят на Дъгата е син). 
– Винаги, винаги си добре дошъл при нас! – шерифът пак те потупва по рамото. 
Е, нямаш какво повече да правиш тук, така че се върни на КАРТА НА ДЪГАТА. 
 
 
349 
 
По възможно най-горещото обедно време най-сетне стигате до една спретната, 
варосана къщурка, която местните по принцип наричат "фактория" – това е всъщност 
магазин сред джунглата. Собственикът, лениво изтегнат на верандата, отпива от изпотено 
шише текила. В шишето пък (доста отдалеч се вижда) се плавника отдавна спиртосан 
червей с прилични размери. 
– Нямам бира! – отдалеч се провиква собственикът. – Хич, значи, не се отбивайте, 
ако това търсите! Или текила бланка, или текила негра, или лимонада с изтекъл срок на 
годност! 
– Ами... – Симонели се почесва по темето. – Май не ни трябва бира! 
– Нито текила! – додаваш и отиваш на 355. 
– Обаче текила – да! – казваш и се запътваш към 330. 
 
 
350 
 
След това се ухилвам широко и добавям: 
– Сега, след като съм свободна, очаквай в най-близко време "Дъгата срещу Ада – 2", 
"Войната на Дъгата", "Напред-назад по Дъгата", "Водопадът на Дъгата-26", "Водопадът на 
Дъгата-27", "Водопадът на Дъгата-233" и още много, много продължения... 
Оставям те с настръхнала коса и изчезвам. Нали някой трябва да ги напише всичките 
тези книги, тъй де! 
Симонели те намира да стоиш вцепенен и с малко разконцентриран поглед. След 
едно горещо кафе, което ти сварява набързо за освестяване, продължавате по картата. 351 
 
Ще се наложи да си спомниш от кои народи какво си взел – подсказвам, че ТРИ от 
предметите са от народи! Имената на народите преобръщаш в цифри (А е 1, Б е 2 и т.н. до 
Я – 30). Внимание – използвай нечленувани форми, само в множествено число (ако са в 
множествено, де), примерно: взел си МАРГАРИТКА от ТАЛАСЪМИТЕ, обръщаш думата 
ТАЛАСЪМИ. 
По същия начин трябва да обърнеш името на града, откъдето си взел една друга 
съставка, прякорите на хората (нечленувани), които са ти дали по още една, 
съоръжението, откъдето си взел четвъртата. 
Получените по този начин сборове за всяка от седемте съставки събери заедно. 
Прибави 1 към този общ сбор, раздели го на 2 – и ето ти, значи, номера на епизод, където 
трябва да отидеш сега. 
Разбира се, ако нямаш някоя от съставките и не знаеш кой може да ти я е дал, 
проблемът не е мой – връщаш се на картата. 
 
 
352 
 
Освен Втория край, в книгата са посочени и няколко други съставки... умножи броя 
им по 100. 
Трябва да имаш и една кодова дума, която си получил заедно с дипломата си за 
герой. Превърни я в цифри (А е 1, Б е 2 и така до Я – 30), събери цифрите и ги прибави 
към умножените съставки. След това мини на получения по този начин номер на епизод. 
Разбира се, ако не можеш да извършиш тази процедура по една или друга причина, 
връщаш се на КАРТА НА ДЪГАТА. 
 
 
353 
 
Можеш да имаш една специална кодова думичка, която да кажеш на бармана... може 
и да я нямаш. 
Ако я имаш, обърни я в цифри, както е традиционно (А е 1, Б е 2 и т.н. до Я – 30), 
прибави към сбора от цифрите 300 и отивай на така получения епизод. 
Ако нямаш кодовата думичка, ще трябва да те питам дали пък случайно не знаеш 
къде можеш да намериш Безар... Ако знаеш, обърни името на заведението в цифри, събери 
ги, прибави към тях 230 и отивай на получения епизод. 
Ако и това не знаеш, значи изобщо не си използвал пълноценно нито дадените от 
мен възможности, нито дека си... и не заслужаваш да си тук. Но, от мен да мине, имаш 
право на минибонусче. Отивай на 378. 
 
 
354 
 
Слагаш си медальона и магическия търсач, включваш превключвателя на 
измерения... и, о, чудо: Вторият край на дъгата сам цъфва пред теб! 
Достатъчно е да протегнеш ръка и да си го вземеш. И готово. Ето ти го на, значи. 
Във форма на седемпръста ръкавица, със скъпоценни камъни вместо остриета на 
ноктите... 
Твой си е вече, ползвай си го със здраве. 
Продължаваш на КАРТА НА ДЪГАТА. 
 355 
 
В магазина, общо взето, няма нищо полезно, което да си струва да вземе човек. 
По прашасалите лавици намираш: 
някакво топлийкоподобно предметче (софтче) 
таласъмски кичур косми, оформен като амулет 
восък за свещи 
обсидианов ритуален нож 
С някое от тези четири неща можеш да се сдобиеш срещу 10 соверена, макар че 
цената е безбожно висока за такива боклуци. 
След като приключиш с покупките, чисто и просто продължаваш на картата. 
Ако случайно идваш от храма, ще поясня, че обсидиановите ножове са единственото 
интересно нещо, намерено там от археолозите! 
 
 
356 
 
Дори не научаваш какво и защо ти се е случило... 
Веднага, след като те забелязват, пазачите на "Некрономикон" откриват огън по теб 
и те ликвидират. 
КРАЙ НА ИГРАТА 
 
 
357 
 
Достатъчно е да си го пожелаеш и, хоп, озоваваш се отново в Двореца на Зарар, 
непосредствено до двете колони. 
Както трябва да е ясно, продължаваш на картата на двореца. Запиши си таймкод=20. 
Указанията за двореца, впрочем, се намират на 3. 
 
 
358 
 
Нареждаш съставките една до друга, насочваш към тях Втория край на дъгата и 
седемте скъпоценни камъка на върховете му засияват с непоносим за окото блясък... 
След което ти се озоваваш на ЕПИЛОГ! 
КОМЕНТАР НА ВЪРДЖ: Толкова сметки за нищо, а? 
 
 
359 
 
Слагаш по една половинка от ключ в двете ръце на Нещастника, подреждаш 
камъчетата в кръг около краката му, посипваш го с вкаменяващата вода, вдигаш високо 
Втория край на Дъгата и произнасяш заклинанието... 
Избухва бял пламък, който за момент те заслепява. Когато отново си способен да 
виждаш, каменната черупка е изчезнала – пред теб стои безспорно величествен, но общо 
взето, съвсем обикновен магьосник. Той ти подава споените половинки от ключа и пада на 
колене: 
– Благодаря ти, принце! Не се надявах някога да се видя свободен! 
– Съставките – в котле, а? – ухилваш се весело. 
– Е, и на окултното зрение не му е дадено да види безкрайните варианти на живота! 
– Нещастникът свива рамене. – В крайна сметка, преди време ти предсказах, че в Циановия цвят ще срещнеш хидра, а все още не си я видял, нали? Както и да е! – той 
въздъхва. – Ела, сега трябва да ти дам нещо важно!
Ако вече имаш ДИНОЗАВЪРСКО ЯЙЦЕ, продължаваш на 374. 
Ако още нямаш такова нещо, мини на 314. 
 
 
360 
 
Динозаврите обаче не изглеждат никак дружелюбни – дали пък не са желали да си 
останат мъртви? Или просто не обичат пришълци в градчето си? 
Във всеки случай те недвусмислено ти се зъбят и в най-скоро време ще те нападнат! 
Последна възможност: ако вече си развалил магията на Нещастника, отиваш на 372. 
В противен случай, съжалявам, но пътят ти е към 339. 
 
 361 
 
Ако си тук БЕЗ Ябълката Поли, продължаваш на 387. 
Ако си тук с Поли, продължаваш на 392. 
Ако вече си бил тук с Поли, просто нямаш работа наоколо. 
 
 
362 
 
Побутваш агнето напред: 
– Това ще бъде ли достатъчно за закуска? 
Динозаврите се споглеждат странно, но кимват като един. След около 15 секунди не 
остава дори капка кръв от бедното животно. Но затова пък зверовете са сити... 
Продължаваш на 368. 
 
 
363 
 
В звукоизолираната кръчма никой нищо не е забелязал – то градът да се срине 
местните декъри, жакнати до един в мрежата, пак няма да разберат какво става! 
Забелязваш и Безар, отпуснат в един тъмен ъгъл. Конзолата пред него свети – и той 
като всички останали е включен! Какъв късмет! 
От тук нататък възможностите за действие са следните: 
– трясваш Безар с мощен магически заряд и го отмъкваш – 317; 
– улучваш го с хипно-оръжие и пак го отвличаш – 329; 
– директно го убиваш (ако имаш бластер или базука; ако нямаш, стреля Джеф) – 337; 
– ако имаш поне 15 точки останали на частната си армия (имаш ли такава въобще?), 
можеш директно да отвлечеш Безар, без да си играеш да го хипнотизираш – 373; 
– отмъкваш Безар, БЕЗ да го зашеметяваш по някакъв начин – 397. 
Други възможности просто НЯМА. 
 
 
364 
 
Шаманът се е настанил в най-вътрешната "клетка" на преградения навес. Набързо 
претърсва кошниците си и ти предлага доста постен избор от: 
шишенце вкаменяваща вода за цели 150 соверена 
димно кубче за 20 соверена 
скачащи обувки за 50 соверена 
От теб той няма намерение нищичко да купува... освен може би мъртвешки прах за 
20 соверена и, да речем, боядисан в синьо и червено череп за 10 соверена. 
Ако желаеш, можеш да: 
– платиш 10 соверена и да видиш как индианците играят ритуални танци – на 335; 
– платиш 5 соверена и да си купиш паница от броня на броненосец или кошница от 
тръстика; 
– платиш 5 соверена и да си топнеш някоя кама (ако имаш, де) в отровата кураре, 
която индианците масово ползват; 
– да не плащаш нищо и да си тръгнеш от селото, докато е време (продължаваш на 
картата). 
 
 
 365 
 
Заставаш в края на Пътя на Дъгата до прословутата пирамидка. 
До нея този път е седнал малък робот, който щастливо ти се ухилва: 
– Господинът ще желае да се включи към виртуалната игра, нали? 
Понеже нямаш друг избор (в смисъл, пирамидката няма да те прехвърли в 
Бътчървил... не и този път), можеш да кажеш "да" и да отидеш на 341... или да кажеш "не" 
и да се върнеш на КАРТА НА ДЪГАТА. 
 
 
366 
 
Умножи необходимия за магията брой съставки по 30. Прибави 91 към полученото 
число. 
Сега ще трябва да си спомниш откъде си се сдобил с кичур от таласъм. Става дума за 
първото име на един град (в нечленувана форма) – примерно, КАРАМБОЗОВИЯ ГРАД, 
използваш само думата КАРАМБОЗОВ. Това първо име обърни в цифри (А е 1, Б е 2 и 
т.н. до Я – 30), събери ги, прибави ги към умножения брой на съставките от по-горе... и 
мини на получения по този начин епизод. 
Разбира се, ако не знаеш откъде си получил кичура, проблемът си е твой. 
 
 
367 
 
След като се запознават с картата за първо ниво, която имаш, членовете на отряда те 
снабдяват със следната информация: 
– "Некрономикон" е долнопробно елфическо свърталище. Човеци може да влизат 
там, но не са желани... а ако става дума за орк или трол, ще бъде накъсан на парченца 
директно. 
– "Монстроус Компендиум" е елитно и скъпо заведение за декъри от всякакви раси. 
Там можеш да се включиш към Мрежата, ако желаеш... но същото би могъл да сториш и в 
"Гримоар" – без да харчиш 50 соверена отгоре. 
– В оръжейния магазин можеш да си купиш оръжия или кибернетични приставки... 
срещу солидни цени. 
– В магическия магазин се продават и изкупуват магии. 
– Във виртуалния магазин, освен с някоя свещарска програмка, можеш да се 
сдобиеш и с най-новите данни от света на играта – официалните бътчървилски слайдове, 
слайдове на разни по-интересни играчи... и някои други работи. 
– В пиратския магазин, то е ясно, се продава пиратски софтуер – ще рече, че е 
незаконен в тази виртуална игра. Примерно, разни вирусчета, мощни оръжийца, 
нелегални сведения, маскировъчни програмки... такива нещица. 
Сега можеш да се върнеш на 394, ако смяташ за необходимо да изпълняваш някаква 
мисия... или на КАРТА НА БЪЧИ, ако искаш да се пошляеш из града. 
 
 
368 
 
Динозаврите неловко тъпчат на едно място, след което един по-дребен ти казва: 
– Е, благодарим ти за освобождението, спасителю... Не можем да те дарим с кой знае 
какво, но... – той врътва опашка и отчопля от нея една голяма оранжева люспа. – Вземи я 
и я носи със здраве! Пък, ако някога ти потрябваме, считай ни за свои приятели... – А сега – добавя най-големият Разсъждаващ, – изчезвай по-бързо оттук, че сме 
гладни като да не казвам какво! Добре си дошъл в града ни... след седмица-две, примерно. 
Като приключим с лова и се заситим добре! 
Запиши си люспата в дневника и продължаваш на Карта на Дъгата. 
 
 
369 
 
Зарар вдига ръце към теб и се заема да прави смъртоносна магия... 
И в същия момент рухва на пода в агония – восъчната ти кукла е "избрала" момента 
да включи следващата вълна непоносима болка. 
МОЖЕШ да се опиташ да нападнеш Зарар с оръжия (включително и бластер), но не 
си в състояние да го убиеш – не още. Така че най-добре изчезвай между колоните и към 
Дъгата. В противен случай той се съвзема – и ти минаваш на 10. Ако си достатъчно луд, 
де. 
 
 
370 
 
Питаш лукаво: 
– Може ли да ви предложа една специална подправка, преди да ме изядете? – и 
измъкваш дъвката. 
Минута по-късно всички Разсъждаващи усърдно жвакат. Само дето дъвката на 
Спондж се оказва малко по-леплива, отколкото те са предполагали... 
И докато си освободят устите, успяваш да изчезнеш в посока КАРТА НА ДЪГАТА. 
Уф, спаси се от сигурна смърт! 
 
 
371 
 
Сега ще се наложи да отговориш на три въпроса: 
1. ОТ кой народ взе ПРЕВКЛЮЧВАТЕЛЯ? 
2. ОТ какво животно взе МЕДАЛЬОНА? 
3. КАКЪВ надпис имаше на кутията на МАГИЧЕСКИЯ ТЪРСАЧ? 
Отговорите, както е традиционно, преобръщаш в цифри (А е 1, Б е 2 и т.н. до Я – 30), 
събираш тези цифри, събираш и числата на трите отговора... и получаваш номер на 
епизод. На него и отиваш. 
Разбира се, ако не можеш да отговориш – т.е. нямаш необходимите предмети – се 
връщаш на КАРТА НА ДЪГАТА и си ги намираш. 
 
 
372 
 
Почти си се простил с живота си, когато Нещастникът се появява от нищото и 
застава пред теб: 
– Той е вашият спасител, разумни идиоти такива! 
– Сигурен ли си, оракуле? – големият динозавър тръсва глава. – Много вкусен 
изглежда! 
– Как мислиш, да не би сам да съм си пръснал каменната обвивка? – Нещастникът се 
втренчва в него. – Наистина не ви се е отразило добре да сте мъртви толкова векове! 
– Е... – динозавърът свежда поглед. – Може и да си прав. Даже сигурно си прав! 
 – Разбира се, глупаво влечуго такова! Сега го посрещнете както подобава, че иначе 
АЗ ще се разправям с вас – и пак ще се превърнете в спомен за самите себе си! –
Нещастникът щраква с пръсти и изчезва. 
А ти продължаваш на 368. 
 
 
373 
 
Неколцина от наемниците ти награбват Безар, зашеметяват го с няколко юмрука по 
главата, опаковат го като саламче с въже – и тръгват да го изнасят. Никакви проблеми! 
Извади 5 точки от тези на армията си и продължаваш на 389. 
 
 
374 
 
Нещастникът те повежда към поляната зад беседката, прикляка и откъсва малко, 
смрадливо растенийце: 
– Това е прословутата Червена смрадлика, най-важната съставка за най-важните 
магии... Вземи я! Единствен дар, с който мога да ти се отблагодаря, наистина, но... 
Запиши си смрадликата (и не забравяй и ключа – ТАЙНСТВЕН КЛЮЧ по-точно). 
– А сега трябва да вървя! – Нещастникът ти кимва. – Имам доста работа да свърша и 
доста места да поогледам... Но ти се заклевам във вечно приятелство, ако това има 
някакво значение! – той щраква с пръсти и изчезва. 
А ти продължаваш на КАРТА НА ДЪГАТА. 
 
 
375 
 
В оръжейния магазин можеш да се сдобиеш със следните оръжия: 
МАЛОКАЛИБРЕН БЛАСТЕР – 50 соверена 
ГОЛЕМОКАЛИБРЕН БЛАСТЕР – 100 соверена 
ЛАЗЕРНА БАЗУКА – 150 соверена 
ЛАЗЕРНА РАКЕТНА УСТАНОВКА – 200 соверена 
След което се върни на КАРТА НА БЪЧИ. 
 
 
376 
 
Собственикът на пиратския магазин се оказва близък познат както на Поли, така и на 
Ар – те те настаняват там и се връщат в "Гримоар", за да не разбере случайно някой къде 
си. Ето защо след буквално десет минутки Безар вече е копиран по някакъв налудничав 
начин в Мрежата, всички налични сведения са измъкнати от паметта му – и той тотално и 
завинаги е изключен от Бътчървил, което, впрочем, е най-добрият ход в този случай. 
Благодарение на страхотния "забранен" софтуер на собственика научаваш, че 
мистериозният работодател на Безар – Тъмния – се крие в "Монстроус Компендиум". 
Ценно сведение действително! 
Продължаваш на КАРТА НА БЪЧИ. 
 
 
377 
 
За да се измъкнеш от тази ситуация ти трябват поне 10 точки МАГИЯ (заедно с тези 
на Поли) ИЛИ поне 12 точки на армията ти. Имаш ли ги, минавате през обграждащите ви наемници на Безар като нож през масло и отивате да разпитвате пленника в "Гримоар" –
на 380, или в магазина за пиратски софтуер – на 376.
Нямаш ли ги, противниците буквално ви изтриват от виртуалната игра... ТОВА Е 
КРАЯТ НА ИГРАТА. 
 
 
378 
 
Та значи, не си използвал (казах преди малко) нито дека, нито пампа-сафарито, 
нито... както и да е. 
Ще се наложи много, много, много сериозно да поумуваш над името на следващото 
мое произведение (подсказвам – страт), което съм обявил, че се подготвя и ще бъде 
писано веднага след "Дъгата срещу Ада". По-точно, върху името на серията. Членувай го 
в множествено число (примерно – ОРЕХ, става ОРЕХИТЕ), обърни го в цифри, прибави 
към сбора им 300 и получаваш кодирания номер на епизод, който би ти дал и паролата, 
научена от Ар. 
Това беше твоят последен път за спасение. Ако не успееш да се справиш, ще трябва 
да отидеш на пампа-сафари! 
 
 
379 
 
За осъществяване на план А мини на 305, за осъществяване на план Б – на 316, за 
осъществяване на план В – на 323. 
Ако още не отговаряш на условията за някой от тях, по-добре се върни на картата. 
 
 
380 
 
Методите за разпит на Джеф може и да не са от най-деликатните, но в най-скоро 
време Безар е готов да изпее и майчиното си мляко... 
Само дето не му оставят този шанс. Някой (това е Тъмния да те осведомя) напада 
"Гримоар" с цяла армия и изтрива заведението от лицето на играта – заедно с Поли, Джеф, 
Ар и Безар. Що се отнася до теб, ти можеш да се върнеш на КАРТА НА ДЪГАТА и да 
поразсъждаваш върху грешката си. 
Нищо страшно – това, че не си открил Тъмния, няма чак толкова да ти развали 
втория том, а няма и голямо значение за остатъка от тази игра! 
 
 
381 
 
От магическия магазин можеш да си купиш магии (естествено), но само ако си 
МАГЬОСНИК. 
Номерът е следният – купуваш си точки МАГИЯ. Всяка една точка струва 20 
соверена, ако си уличен маг и 10 соверена, ако си корпоративен. Ако си човек, получаваш 
допълнителна отстъпка от 5 соверена на точка, а ако си елф, отстъпката е 7 соверена. 
Можеш да купуваш неограничено количество точки. 
Също така тук можеш да продадеш ПРЕВРЪЩАТЕЛНА МАГИЯ за 30 соверена, 
ПРЕНОСИМА ДУПКА за 25 соверена, МАГИЧЕСКИ ТЪРСАЧ за 60 соверена. 
Когато приключиш, върни се на картата. 
 
 382 
 
Навеждаш се към бармана и доверително му прошепваш паролата. 
– А, ти си човекът на Поли! – той се ухилва. – Ела, те са отзад! – и те повежда през 
някакъв служебен коридор. 
Продължаваш на 394. 
 
 
383 
 
В края на дългата стълба спираш да се позамислиш. От едната ти страна би трябвало 
да се намира Миденият град... но той е затворен от магията на Зарар. 
От другата страна се простират обрасли с редки храсталаци дюни, разположени под 
стръмния склон на пропастта – и по-нататък е Циановият цвят, морето. 
Ако имаш кодова дума КОРАБ, мини на 186. 
Ако имаш кодова дума ГРААЛ (но само ако си изпълнил изискванията за нея – имаш 
МАШИНА С ЦИФЕРБЛАТИ), мини на 190. 
В противен случай продължаваш към брега на 248 – или се връщаш на картата. 
 
 
384 
 
Навеждаш се към бармана и поверително му прошепваш: 
– Знам, че знаеш къде е Поли... 
– Коя Поли? – прави се на ударен той. 
– И понеже знам и че ми нямаш доверие, ще седна хей на онази маса там и ще чакам 
да се свържеш с нея и да и 
 кажеш, че съм Арикс, с когото отмъкнаха Втория край на 
дъгата от "Мивенди"... и че знам къде е Безар! 
Петнадесетима минути по-късно барманът цъфва до твоята маса и ти съобщава: 
– Вярваш или не, тя каза, че ще те приемат! Последвай ме! – след което те повежда 
към някакъв служебен коридор. 
Продължаваш на 394. 
 
 
385 
 
Е, изпиваш едно питие, казваш си две приказки с бармана – и се връщаш на КАРТА 
НА БЪЧИ... 
Слушай сега, ако наистина не знаеш коя е Ябълката Поли, какво правиш тук? 
Най-добре иди прочети "ВОДОПАДЪТ ДОСЕГА" е-хей в началото на книгата, става 
ли? Иначе просто забрави тази игра. 
 
 
386 
 
За съжаление предупреждението на "Бучардс Виртуалити" се оказва истина: 
смущенията във виртуалната реалност довеждат до значителни мозъчни поражения при 
теб. 
Благодарение на това (и на една проста магийка за призоваване), Зарар успява да 
изтегли неадекватното ти тяло в Двореца си. 
Завършваш играта на 10. 
 387 
 
"Монстроус Компендиум" се оказва много симпатична кръчмичка – елитарно 
заведение. Вътре не откриваш съвършено нищо интересно (като изключим многобройните 
декъри, включени по местните конзоли), но затова пък се одрусваш с 5 соверена за едно 
нищо и никакво плодово сокче. 
Върни се на КАРТА НА БЪЧИ. 
 
 
388 
 
Това, което се случва, изобщо не бива да те изненадва. 
Планът бе само измама. 
Безар се оказва къде-къде по-добре съоръжен от теб (при все разните вируси от твоя 
страна) и буквално те изтрива от Бътчървил. 
Все пак получаваш една ценна информация от съзнанието му, буквално в последния 
момент: Тъмния (май) се крие в "Монстроус Компендиум". 
Сега се върни на КАРТА НА ДЪГАТА, снабди се с повечко пари и ако желаеш, ела 
пак тук. Пък може и да не идваш... битката с Тъмния ще ти се случи чак във втори том, в 
края на краищата! 
 
 
389 
 
Явно "Некрономикон", колкото и долнопробен да е, се наблюдава с видеокамери... 
Защото на изхода ви причаква цяла малка армия с отлично въоръжение! 
Ако БЕЗАР е омагьосан с поне 9 точки ИЛИ е хипнотизиран, продължаваш на 396. 
Ако е отвлечен насила или омагьосан с 8 точки, отиваш на 377. 
А ако е убит, се прехвърляш директно на 319. 
 
 
390 
 
Виртуалният магазин... 
Оттук можеш да си купиш НАБОР ЗА КИБСПЕЙС, включващ АГРЕСИВНИ 
ВИРУСИ, ЗАЩИТНИ АНТИВИРУСНИ ПРОГРАМИ, КОДОВЕ ЗА ВРЪЗКА С ИИ. 
Цената на комплекта е 150 соверена, а на всеки отделен негов компонент – 60 соверена. 
Можеш също да прегледаш (срещу 10 соверена всеки): 
– официален бътчървилски слайд (нещо като вестник) – 391; 
– слайд на Безар – 393; 
– слайд на Ябълката Поли – 395. 
 
 
391 
 
НИЩО НОВО В БЪТЧЪРВИЛ... И МНОГО НОВИ НЕЩА 
Както винаги, и днес денят ще бъде хубав. Оръжейният магазин обявява, че всички 
негови клиенти могат да ползват (само днес) отстъпка от 10 процента за покупка на 
ГОЛЕМИ оръжия... 
МАЛКИ ОБЯВИ 
Продавам комплект АГРЕСИВНИ ВИРУСИ, малко употребяван, леко модифициран, 
за 30 соверена 
Продавам ЛАЗЕРНА БАЗУКА за 25 соверена "Смаяните коневъди" – готови сме да се бием на ваша страна само срещу 100 
соверена 
(ако решиш да купиш или наемеш нещо по обявите, можеш да го направиш – 
запиши избора си в дневника). След като приключиш, върни се на 390. 
 
 
392 
 
Внезапно целият свят около теб се превръща в накъсани ивички, снежинки и 
чертички. 
Надписът, който засиява пред теб, е убийствен: 
ПОВРЕДАТА НЕ Е ВЪВ ВАШИЯ ДЕК! ПАРИТЕ ЗА ДОСТЪП ЩЕ ВИ БЪДАТ 
ВЪРНАТИ... ИЗКЛЮЧЕТЕ СЕ ВЕДНАГА! ПРОДЪЛЖАВАНЕ НА КОНТАКТА МОЖЕ 
ДА ДОВЕДЕ ДО МОЗЪЧНИ УВРЕЖДАНИЯ! ИЗКЛЮЧЕТЕ СЕ ВЕДНАГА! 
Ако се изключиш действително, продължаваш на 398. 
Ако изчакаш малко – все пак, както и при телевизорите, изображението може да се 
оправи – мини на 386. 
 
 
393 
 
БЕЗАР & ТАЙГЪР ИНКОРПОРЕЙТИД 
МРЕЖОВИ УСЛУГИ НА НИСКИ ЦЕНИ, ВИСОКА ЛОЯЛНОСТ И... НИЩО 
НЕВЪЗМОЖНО ЗА НАС! 
Можете да ни откриете по всяко време в "Некрономикон"! 
Предлагаме пълен набор от виртуални услуги, включително кибспейс-войни, войни 
в реално време, издирване на играчи, поръчкови убийства и др. 
Наемаме бойци с доказани качества! 
Забележка: За клиенти – орки и тролове – е желателно да се обадят, а не да идват в 
бара лично. Същото важи и за бойци от тези раси! 
Върни се на 390. 
 
 
394 
 
Поли, Джеф и Ар са се настанили удобно в малка стаичка и, както изглежда, си 
прекарват добре. Масата е затрупана с парчетии от разглобени оръжия, към компютърната 
конзола е жакнат дек, а магическите принадлежности на полицата недвусмислено говорят 
за усилено магьосване... 
– Здрасти! – Поли ти подава ръка първа. – Радвам се да те видя! Този път си 
нормален играч в Бъчи, а? 
– Остатъкът от седмицата ми още ли важи? – минаваш направо на темата. 
– И още как! – тя кимва. – Какво ще искаш този път? 
За твое сведение можеш да поискаш да станеш герой, можеш да нападнеш Безар... 
или Тъмния. 
Ако ще ставаш герой, ще трябва да имаш ТЕЛЕФОНА от листовката (няма да ти 
кажа къде я получаваш). Събираш всичките му цифри – примерно, ако е 88-99-10, сборът 
е 35 – към което прибавяш 340... и ето ти номера на епизода, който ти трябва. 
Ако ще нападаш Безар, трябва да си станал вече герой и да знаеш къде да го търсиш. 
В такъв случай прибави към Геройското си число сбора от обърнатото в цифри име на 
заведението, където е Безар – и върви на получения епизод. 
Ако ще ликвидираш Тъмния, ще трябва да знаеш къде е пък той самият. Обърни 
местонахождението му в цифри, събери ги. Към получения резултат прибави Геройското 
си число, извади 92 – и върви на получения номер на епизод. Освен това, евентуално, можеш да поискаш от отряда съвет – къде и как да се 
въоръжиш, откъде да научиш това-онова за живота в Бъчи, такива ми ти работи – 367.
 
 
395 
 
БОЙЦИТЕ НА ПОЛИ 
ПЪЛЕН НАБОР УСЛУГИ: 
– военни действия в реално време (експерт – Джефи) 
– магически услуги (експерт – Поли) 
– мрежови и виртуални услуги (експерт – Аргаркамит) 
Търсете ни в "Гримоар" по всяко време... паролата е "Номадите" – но само за 
приятели! 
Върни се на 390. 
 
 
396 
 
Гората от дула срещу вас е изключително... впечатляваща. Сръгваш Безар. След 
кратка пауза той казва глухо: 
– Момчета, пуснете ни да минем! 
– Ама... – опитва се да каже нещо един трол. 
– Няма ама! – отсича той. – Тези са с мен! 
И – минавате. Без проблеми. 
Можете да отидете да го разпитвате в "Гримоар" – на 380, или в магазина за 
пиратски софтуер – на 376. 
 
 
397 
 
Без много церемонии се приближаваш до Безар, грубо изтегляш жакчетата от 
куплунгите на главата му и докато той каже "Ааа!" го мяташ на рамо... 
Стоп! Забравих да те предупредя, че този вариант е осъществим САМО при условие, 
че си ОРК, ТРОЛ или УЛИЧЕН или КОРПОРАТИВЕН БОЕЦ. 
Ако това е така, с един удар пращаш Безар в безсъзнание и продължаваш на 389. 
В противен случай той учудващо добре се съпротивлява, наръгва те с нож... и Джеф 
се намесва – продължаваш на 337. 
 
 
398 
 
Излизаш от играта. 
Съвземаш се в края на Пътя на Дъгата, все още с тродите на главата и дека в ръце. 
Е, прибери си тродите, дека и ACCESS CARD-а и продължаваш на КАРТА НА 
ДЪГАТА. А във втория том пак ще се върнеш в Бътчървил! 
 
 
399 
 
Поли кимва: 
– Имаш предвид новата игра вътре в самата игра? Нямаш проблеми! Ще е добре и 
ние да влезем с теб, разбира се, за всеки случай... казват, че в тази игричка "Стани герой" 
има големи гадости! Ар, душко, погрижи се да обслужим Арикс! Ар послушно се жаква в мрежата... и се отдръпва с израз на отвращение: 
– Гледайте само...
На екрана (тоест, на масата, защото тя служи и за такива цели) сияе красив надпис: 
"Линията е претоварена, пробвайте друг път! Като бонус получавате епизод 400!". 
 
 
400 
 
БОНУС ЕПИЗОД (само ако имаш право на такъв!): 
Кодова дума – СЛОН 
геройско число – 148 
КОМЕНТАР НА ВЪРДЖ: Очаквай в най-скоро време (няма да ти кажа къде 
обаче) "ИЗПИТАНИЕ ЗА ГЕРОИ" – съвместна продукция на В. Дриймънд и Р. 
Уилко. Тръпни, значи! Да видиш ти тогава що е то да си герой! А сега марш в 
картата на Бъчи. 
 
 
ЕПИЛОГ 
 
Чисто и просто казано, оставаш в това положение – сиреч, обгърнат от ярка светлина 
насред Пътя на Дъгата – докато не излезе "Дъгата срещу Ада – 2". 
Надявам се, че си се справил с всички задачи, които ти поставих в тази книга... ако 
не беше, едва ли щеше да си тук. 
Знаеш къде се намира тайният ми епизод, ако те интересува. 
Ами, това е. 
Ще се видим пак в последния (да се надяваме) "Водопад на Дъгата" след около 
месец-два, ако издателските планове нещо не се сменят. Отново. 
С обич: ВЪРДЖ 
 
 
 ВЕЛИКА МАГИЧЕСКА КНИГА
от магьосник VI ранг Сирст сдружение писари "Къдравите облаци" 
 
 
П : 
 й 
 В й 
 – 
П 
 С ! С 
 
1. МАГЬОСНИКЪТ В КАМЪКА 
Необходими съставки: 
ВКАМЕНЯВАЩА ВОДА 
ВТОРИЯТ КРАЙ НА ДЪГАТА 
2 ПОЛОВИНКИ ОТ КЛЮЧ 
НЯКОЛКО КАМЪЧЕТА ОТ СТЪКЛЕНАТА ПЛАНИНА 
Заклинание: Ечевиш равсот ениазака! Несилед зеркам 
акес ипучзар! Сирст ван отеми! 
 
2. ВЪЗРАЖДАНЕ НА РАЗСЪЖДАВАЩИТЕ 
Необходими съставки: 
ДИНОЗАВЪРСКО ЯЙЦЕ 
ЧЕРУПКИ ОТ ЯЙЦА НА НОЩНИ КРИЛЕ 
МЪРТВЕШКИ ПРАХ 
Заклинание: Инид огин оил имто, ивтрам сансовон 
то етеровог, ес етевоп еталея! 
 
3. ОСВОБОЖДАВАНЕ НА ПРИЗРАЦИ 
Необходими съставки: 
ПАРЧЕНЦЕ ТУХЛА 
СТРЪКЧЕ МЕТЛА 
КИЧУР ОТ ТАЛАСЪМ 
ПАРЧЕНЦА ДЪРВО 
ДИМНО КУБЧЕ 
ПРЕВКЛЮЧВАТЕЛ НА ИЗМЕРЕНИЯ 
КУПА 
Заклинание: Ес етенра вис аталет, танед ишрав сад агеса! 
 
4. ТЪРСЕНЕ НА ВТОРИЯ КРАЙ НА ДЪГАТА 
Необходими предмети: 
ПРЕВКЛЮЧВАТЕЛ НА ИЗМЕРЕНИЯ 
МАГИЧЕСКИ ТЪРСАЧ 
МАГИЧЕСКИ МЕДАЛЬОН 
Не се използват думи. 
 
5. ПРЕХВЪРЛЯНЕ ПРЕЗ МАГИЯТА ЗА ЗАТВАРЯНЕ НА ДЪГАТА 
Необходими съставки: 
ЧЕРВЕНА СМРАДЛИКА 
ОРАНЖЕВА ЛЮСПА 
СВЕТЕЩ МЪХ 
СИНЯ БОЯ 
ЦИАНОВА ПЕРЛА 
КОСЪМ ОТ ГРИВАТА НА БУДАЛЛА 
СТЪКЛО ЗА ОБРАБОТКА 
Заклинание: Анимер падем инсупи, ес ижакоп, ес ировто!  
147 
256 
13 
383 
83 
 
116 284 
108 
38  
342 349 320
312 267 276 
235 251 289 51 59 
85 73
110 15 
90 
118 
102 
41  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
332 
381 
313 
390 
321 361 
375  
74 
16 
122 
44 
130 29 
164 36 
101 
141 
55 180 21 
158 
68 
170 12 84  